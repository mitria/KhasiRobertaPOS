Shi sngi hadien ba la dep ka jingïathep vote ba n jied ïa ki MDC jong ka KHADC bad JHADC , ka lyer ka sdang ba n beh ba ka jingïakhun ka n long hi hapdeng ka Congress , ka UDP bad ka NPP ha KHADC bad ha JHADC ka jingïakhun ka n long hapdeng ka UDP bad ka NPP .
Ki ba bun ki riew sngap lyer ki la sdang ba n ïathuh lypa ruh ne ba n ‘ predict ’ ba na kata ka Constituency yn jop uta , yn jop kata .
Ki n don napdeng kine ki ba lah ba n dei bad ki n don ruh ki ba n lait .
Tang ba ha ba sngap na ki ba bun , ka paw hi ba yn nym don kano kano ka Party ba n ïoh thaw hi marwei ïa ka Executive Committee , hynrei ka n wan ka EC ïasynroplang kumba long ka sorkar jylla Na Ki ba kham nang ba n ïathuh don ki ba buh ba ka Congress ka lah ba n ïoh kumba 11 Seat , ka UDP kumba 10 , ka NPP kumba 5 .
kiwei kiwei pat ki Party kum ka PDF , HSPDP ruh ki n ïa jop , tang ba ki n nym jop bun .
Don ruh ki ba la buh ha ka thup nongjop ïa ki katto katne ki kyrtong shimet .
Ha kane ka jingbatai lypa jong kito ki ba kham nang kheiñ , ka paw ba ki n don ki katto katne ki jaka , ha ka ba ka n result ka n pynkyndit bad kane ka ju jia hi ha man ba long ki elekshon .
Hynrei Kumba ju ong hi ki ba bun , shu ap beit ïa ka sngi haduh ba n da ñiew ïa ki vote ba n thikna Ha Kawei pat ka khubor , la ïoh jingtip ba ha kane ka elekshon MDC ruh , kumba ka la long ha ka elekshon MLA ba la dep , ka jingsam pisa ka long ka ba jur , ha man la kawei pa kawei ka Constituency , ka don beit ka jingsam pisa bad kane ka pisa ka wan ha ka dur jong ka ‘ baisha ’ .
“ Imat ym don shuh kawei ka Polling Station ba ym don ka jingsam pisa ” , la ong uwei u rangbah .
Hynrei u la ong ba ym tip pat haduh katno katne ka jingsam pisa ka n trei kam , namar baroh baroh u kyrtong u ba ïa sam pisa suda .

﻿U Executive Member ka tnat Labour jong ka Khasi Hills Autonomous District Council ( KHADC ) , u Bah Teiborlang Pathaw ha ka jingïakynduh bad ki nongïalam jong ka United Hynniewtrep Movement ( UHM ) hynnin ka lah sngi u Blei , u la pynshai ba ka jingaiwai ïa ka Labour License sha ki riew shimet ka long tang namar ba ka KHADC ka duna palat ïa ki pulit Enforcement .
U kyrwoh na ka UHM ba la phah da u General Secretary ka Seng , u Bah Charlie J.Rani U la ong , “ hadien ki jingïakren sani , u Bah Teibor Pathaw u la pynsngewthuh ba ka jingaiwai ïa ka License ka long tang na ka bynta ka Man Power namar ka jingduna palat jong ki Enforcement jong ka District Council bad ïa ka kam baroh la leh hi da ma u hi ” .
U la ïathuh ruh ba ka Seng ka la ïoh lad ba n ïaphylliew jingmut ïa ki aiñ jong ka District Council Labour Act ha ka ba ki bar jylla ki bym don ïa ka Labour License ki m lah ba n ïoh shuh lada ïa ka kam ba lah ba n trei hi da ki jylla .
Ka Seng ka la ïasyllok sani ha ka ba wat ki Contractor ki m dei shuh ba n shu kdew kti ïa ki jaitbynriew la jong ba n ong ba ki jaituh hynrei ki dei ba n pynshlur ïa ki bad ba n ai lad ïa ki trai jylla ba n trei noh ïa ki kam ha ka jaka ba n khot bylla da ki briew ki ba nabar ka jylla .
Ka seng ka maham ruh ïa ki nongtrei kam shimet ba ki m dei ba n pynshlur da ka ba ai kam ïa ki bar jylla ha ki kam ba ki trai jylla ki lah ba n trei .
Na ka liang ka seng ruh ka n sa pynlong ïa ki Awareness Campaign bad ka wer ruh ïa ki Kynhun jong ki nongseng kam sengjam ne ki Contractor ba ki n ai lang ka kti kamon ka kti kadiang ryngkat ryngkat bad ka seng khnang ba n lah ba n tehlakam ïa ka jingrung kyrthlep jong ki poiwir ki ba nabar jylla ki ba n wan knieh ïa ka jakpoh jong u trai jylla .
﻿Ka High Power Committee ( HPC ) jong ka Ïingdorbar Thaw Aiñ ka Jylla ka la shim ïa ka rai ba n sdang tei noh ïa ka Ïingdorbar Thaw Aiñ ( Meghalaya Legislative Assembly ) ba thymmai ka Jylla ha shuwa jong ka elekshon MP LokSabha bad la aiti ïa kane ka kam sha ka Kompani ba na Uttar Pradesh .
“ Ngi la mynjur ïa ka jingtyrwa ba n aiti pyntrei ïa ka project sha ka Uttar Pradesh Rajkiya Nirman Nigam Ltd. ka ba dei ka Public Sector Undertaking ( PSU ) jong ka sorkar Uttar Pradesh ” ong u lamphang ka Ïingdorbar Dr. Donkupar Roy , ha ba ïa kren bad ki nongthoh khubor hadien ka jingïalang .
U Dr. Donkupar Roy ha ba pynpaw ba ïa ka Work Order yn sa aiti noh mardor sha kane ka Kompani , U la ong “ Ngi hap ba n pynthikna ba ka jingtei ka n sdang ha shuwa ba n trei kam ka Model Code of Conduct jong ka Elekshon MP LokSabha ” .
U Dr. Donkupar u ba dei u Chairman ka HPC , u la pyntip ruh ba ka Committee ka la rai ba n kyrpad ïa ka sorkar Jylla ha ka ba n pyllait noh kham sted ïa ka pisa ba 10 % ka ba kot haduh 12 klur na ka bynta kane ka kam .
Ha ba pynpaw ba ka rukom pynwan dur ( design ) jong kane ka Ïingdorbar Thaw Aiñ ka n long kawei na ki ba itynnad tam hapoh ka thaiñ Shatei LamMihngi ka Ri , u lamphang u la ong ba ka bynta ba nyngkong ( Phase - I ) jong ka Project ka n kynthup ïa ka jingshna ïa ka Ïingdorbar Thaw Aiñ bad ka ophis katba ïa ka Quarter jong u lamphang bad ki Nongtrei yn sa leh ha ka bynta ka ba ar ( Phase - II ) .
Ha kane ka jingïalang jong ka HPC la wan ba n ïa shim bynta da u Myntri Rangbah ka Jylla Conrad Kongkal Sangma , u Nongïalam ka liang Pyrshah Dr. Mukul Sangma , u Symbud Myntri Rangbah Bah Prestone Tynsong , u Symbud lamphang Timothy D.Shira bad kiwei kiwei .
U Myntri Rangbah ka Jylla u la pynpaw ïa ka jingsngew skhem ba ka sorkar Jylla ka n lah ba n pyndep ïa kane ka project hapoh ka por ba la buh , ka ba long 36 bnai ( lai snem ) .
U Conrad u ong ba ka jingmang pisa ïa ka project ka long haduh 145 klur bad ka jingbuh por ba wan na ka Kompani ka long 127 klur , Ka ba ïahap bha bad ka jingmang tyngka .
Ha ba kylli , u Myntri Rangbah U la ong ba nalor ka jingpyrshang ba n pynmih pisa na lade , ka sorkar Jylla ka n sa leit kyrpad ruh ïa ka sorkar pdeng ba ka n iarap pisa lang .
U ong “ Ha kajuh ka por , ngi la sdang ruh ba n ïa kren bad ki Agency ba bei tyngka kynthup ki Bank .
Ka jingïakren ka dang shu sdang bad mynta ngi n hap ba n shim ïa ka rai kumno ba ngi n pyntyllun shakhmat ” .
Lah ba n kdew hangne ba ïa kane ka Ïingdorbar Thaw Aiñ ba thymmai ka Jylla yn tei ha ka jaka ba heh 80 acre ha MawdiangDiang , New Shillong Township .
Ka Jylla Meghalaya la 18 snem mynta kam shym la don ïa la ka Ïingdorbar Thaw Aiñ naduh ba pluh noh ka Ïingdorbar barim ha Khyndailad , ka ba jia ha ka 9 tarik Kyllalyngkot 2001 .
Kane ka jingjia ka la pynlong ïa ka Meghalaya kum ka Jylla hapoh ka Ri ka bym don la ka jong ka Ïingdorbar Thaw Aiñ .
Ha kawei pat ka liang , u Nongïalam ka Liang Pyrshah Dr. Mukul Sangma u la ba n jur ïa ka jingdonkam ba n thung ïa ka Committee ba laitluid ka ba n khmih bad peit thuh ïa ka rukom pyntrei ïa ka project khnang ba ka jingtei ka n ïaid beit shakhmat khlem kino kino ki jingthut .
“ Ngi la ïa sngew halor ka jingdonkam ba n don ka Committee ba laitluid ba n khmih ïa ka rukom pyntrei ïa ka Project , ka ba n sa thung bad ka HPC ruh ka n sa leit ba n jngoh hi man ka por ïa ka project ym tang ba n pynthikna ba yn lah pyndep hapoh ka por ba la buh hynrei ïa ka jingTREI ba paka ruh kumjuh kumba la pruid dak ha ka Datailed Project Report ( DPR ) ong u Dr. Mukul .
Kat kum ka jingong jong u , “ Ngi kyrmen ba shuwa ka jingwan biang ka elekshon MLA , ngi n sa ïoh ka lad ba n shong dorbar ha ka Ïingdorbar Thaw Aiñ ba thymmai khamtam ba ngi n rakhe ruh ïa ka jingdap 50 snem jong ka Jylla ” .
﻿Ka Khasi Hills Autonomous District Council kan sakhi ïa ka jingwanrung 16 ngut ki khmat thymmai ki ba la jop kum ki MDC hadien ka jingpynbna ïa ka result da ka tnat District Council Affairs , ka Sorkar Jylla hynnin ka sngi saitjaiñ .
Kum ban shu pynkynmaw , kane ka kynti ba mynta ka dei ka sien ka ba khatar ba n pynlong ïa ka jingjied ïa ki Nongmihkhmat MDC ba thymmai sha ka Iingdorbar Thawaiñ jong ka Khasi Hills Autonomous District Council ( KHADC ) naduh u snem 1952 haduh mynta u snem 2019 ka ba ïaid lynti la 67 Snem .
Watla ha kine ki 12 samoi ka District Council ka la dei ba n ïohi tang 12 ngut ki Chief Executive Member ( CEM ) , kata , uwei ha ka san snem , pynban ha ka synshar laitluid bad ka ba laitlan la mih haduh 39 ngut ki Chief Executive Member hapoh ka KHADC .
Kane la jia ruh kumjuh hapoh Jaiñtia Hills Autonomous District Council ( JHADC ) naduh ba la pynïakhlad ïa ka United Khasi & Jaiñtia Hills District Council lyngba ka notification No. TAD.R-50-64 Dated 23 . 11 . 1964 ha ka ba la mih u CEM JHADC naduh ka 11 tarik , Ïaiong , 1967 .
Ha ba bishar ïa ka result , ki MDC Khmat thymmai ki long u Bah Balajied Ranee na Nongpoh Constituency , U Bah Charles Marngar na Mawhati Constituency , ka Kong Macdalyne Sawkmie Mawlong na Umsning Constituency , u Bah Rangkynsai Kharbuki na Umroi Constituency , u Bah Ryngkatlang Lyndem na Langkyrdem - Laitkroh Constituency , u Bah Alvin Khyriem Sawkmie na Mawsynram Constituency , u Bah Mitchel Wankhar na Laban Mawprem Constituency , u Bah Fantin Joseph Lakadong na Laitumkhrah - Malki Constituency , u Bah Paul Lyngdoh na Jaïaw Constituency , u Bah Teiborlang Pathaw na Mawlai Constituency , u Bah Batskhem
Ryntatiang na Mairang - Nongkhlaw Constituency , u Bah Jambor War na Pariong - Mawthadraishan Constituency , u Bah Carnes Sohshang na Mawkyrwat Constituency , u Bah Nassar Marweiñ na Langrin Constituency , u Bah Gabriel Wahlang na Nongstoiñ Constituency , u Bah Bajop Pyngrope na Rambrai - Jyrngam Constituency bad u Bah Gigur Myrthong na Mawshynrut Constituency .
Ha kane ka Ilekshon , haduh 15 ngut ki MDC ki ba la rem bad haduh phra ngut pat ki MDC ki ba la shongthait noh khlem treh ïakhun shuh ha kane ka elekshon MDC ka ba dang shu lah shen ha ki 29 tylli ki constituency jong ka Khasi Hills Autonomous District Council .
Kitei ki 15 ngut ki kynthup ïa ki ar ngut ki longkmie , kata ïa ka MDC ka Nongpoh Kong Rona Khymdeit bad ka Deputy CEM bad MDC ka Mylliem , Kong Teilinia Thangkhiew .
kiwei pat ki MDC ki ba rem noh ki kynthup ïa u Bah James Sylliang na Mawhati , Bah Donkupar Sumer na Umsning , Albinus Lyngdoh na Umroi , Bah Jansing Tynsong na Laitkroh – Langkyrdem , Bah Ricky Shullai na Laban – Mawprem , Neil Antonio War na Laitumkhrah – Malki , Bah James Basaïawmoit na Mawkhar – Pynthorumkhrah , Equator Nongrang na Mairang – Nongkhlaw , Blandingstar Warjri na Pariong – Mawthadraishan , Hadrian Lyngdoh na Mawkyrwat , Donevan Wanlang na Sohra , L.G.Nongsiej na Nongstoiñ bad Morningstar Mawsor na Mawshynrut Constituency .
Ki phra ngut kiwei pat ki MDC ba khlem ïakhun shuh ki kynthup ïa u Bah P.T.Sawkmie na Mawlai , Bah Samlin Malngiang na Sohïong , Bah Kimfa Marbaniang na Rambrai Jyrngam , Bah H.S.Shylla na Nongkrem , Bah Mansturdy Nongrem na Langrin , Bah Banteidor Lyngdoh na Mawkynrew , Bah Adelbert Nongrum na Jaïaw bad Bah P.N.Syiem u ba khlem ïakhun shuh na Mawsynram hynrei u ïakhun bad jop pat na Mawkhar .
﻿Ka shnong Maweit Ka m da jngai na Nongstoin .
Ka long tang kumba 36 ne 38 kilometre eiei na Nongstoin hynrei ka shim por kumba lai kynta lane lai kynta duna eiei lada leit da ka kali na Nongstoin .
Ka daw tynrai jong kane baroh ka dei ka jingsniew palat jong ka surok .
Katno ka long ka ba sangsot ïa baroh ki paidbah ki ba leit jingleit da ka kali lyngba jong kane ka surok .
Ka jingkordit ka ba khraw ka long khamtam ïa ki paidbah jong ka thie ka thain Maweit Ki ba hab ba n leit ba n wan manla ka por na kane ka surok .
Dang shen kane ka jingkordit ka la paw biang ha ki kotkhubor .
Dei ka Hynniewtrep Youth Council ( HYC ) Ka ba la ïa khih bad pynkhih paidbah dang shen halor kane ka jingeh ka jong ki paidbah ba sniew palat kane ka surok .
Ym lah shuh ba n batai ïa ka jingeh ba ki paidbah ki ïa kynduh na ka daw jong ka jingsniew palat jong kane ka surok , khamtam ki ba pang ba shitom , Ki ba armet bad wat ki tymmen ki kro ruh ki shem jingeh shibun .
Ki Nongshong shnong ki ba kham suhsat palat manla ka por na ka daw jong ka jingsniew jong kane ka surok ki dei ka Nonglanglieh , Nongkhusba , Nongshyrkon , Kujenrong , Nongiyiar , Nongpein , Mawrynniaw , Mawlieh , Miangkain , Nongdkhar , Kamino , Nonglamjew , Mawmarin , Sdaddkhar , Porkhadoh , Maweit , Nongpathar , Miangshang , Nongsba , Mawdom , Mawdon , Wahlyngdoh , Nongtraw , Mawlait , Risiang , Umthli bad wat ki paidbah na thain Nongstoin ruh ki ïa kynduh shibun ki jingeh khamtam ki Nongiew Nonghat .
Ki nongshong shnong ki ba na kiwei ki jaka ki m tip satia ïa ka jingjynjar jong ki paidbah ki ba sah ha ka thain Maweit .
Ki hab ba n leit sha Maweit ba n mad ïa ka jingeh jong ki .
La kyntu ïa ki bym dei na kane ka thain ba n leit mad lem ïa kane ka jingeh bad ki n sa tip ka mut aiu ba n ïaid lyngba na kane ka surok .
Ka jingthmu jong ki nongïalam bad jong ka sorkar ka long ba n pyndep noh ïa ka surok na Nongstoin - Maweit - Kulang - Nongjri khnang ba n ïa kynduh bad ka surok na Ranikor - Nonghyllam - Nongumsur - Nongjri Khonjoy - Moheskola ha Nongjri .
Katkum ka jingkhein antad ka jingjngai jong ka surok na Nongstoin - Maweit - Kulang - Nongjri ka long kumba 75 kilometre .
Ynda la dep pyntrei ïa kane ka surok ka n long ka jingkyrkhu ïa ki paidbah jong ka WeST bad South WeST Khasi Hills baroh kawei .
Ha ka jingshisha ka don ka jingmut na ka liang ka sorkar ba ïa kane ka surok dei ba n pynkylla sha ka surok ar lain ( two lane road ) .
Ïa kane ka surok la khot ka Nongstoin - Nongpyndeng - Maweit - Nongjri Road .
Kane ka surok ka sdang na Nongstoin bad ka ïaid lyngba ka Nongpyndeng , Nongsba , Risiang , Mawlait , Nongtraw , Wahlyngdoh , Mawdom , Miangshang , Nongpathar , Maweit , Mawmarin , Porkhadoh , Sdaddkhar , Kulang , Nongjri bad nangta ka n poi sha Kohnjoy bad Moheskola Khap - pud bad ka Moheskola - Mahadew jong ka South Garo Hills .
Jinda la dep pyntrei bha ïa kane ka surok ka jingkyrkhu ka ba khraw ka n wan sha ka thie ka thain bad ka thain jong ka Khasi sepngi baroh kawei .
Kum ka jingpynkynmaw bad khnang ba n ïa tip shai ïa ka nongrim ka ba naduh mynshuwa , ha ka por jong ka sorkar Assam , la pyrshang ba n tih surok na Nongstoin Ba n sam lyngba jong ka Ri Lyngngam shaduh Garo Hills .
Kumta la sdang nyngkong ïa ka surok Nongstoin Ba n poi sha Darugiri ( Garo Hills ) via Nongshyrkon .
Ka jingthmu jong kane ka surok barim ka long ba n sdang na Nongstoin - Nongpyndeng - Umthli - Nongtraw , Wahlyngdoh , Rimyniar - Nongdohlieh - Porla - Nongshyrkon - Nongriangna - Waitwiang - Miangmawdar - Nongharum - Nongrathaw - Dorengre - Songsak - Shahlang - Suwangre - Nongshram - Rongjeng haduh Darugiri ha Garo Hills .
Hynrei kane ka surok ka m shym la long kam namar ba la ïa kynduh shibun ki jingeh .
Kawei na kita ki jingeh ka long ba ka sorkar ka m shym la dap peisa ba n tei ïa kane ka surok bad khamtam , ka bun eh ka jinglut ba n shna jingkieng ha WahRwiang bad WahBlei , nalor kiwei kiwei ki wah ki ba rit .
Ïa kane ka surok la sdang ba n shna ïa kita ki snem 1961 - 61 haduh 1964 - 65 hynrei la sangeh noh .
Hadien ka la wan noh ka Meghalaya , kumta la klet noh ïa kane ka surok bad ka sdang noh ïa ka surok na Riangdo sha Rongjeng via Umdang bad Nongdaju bad kane ka la long kam da shisha .
Kane ka surok mynta ka la kylla long ka surok ar laiñ .
Ka la jia aiu ïa ka surok na Nongstoin sha Maweit Pat ? Ïa kane ka surok la bteng ba n tei da
ka PWD hapoh ka sorkar Meghalaya hynrei ka jingpyntrei ka long tang malumala bad ka m da khein kongsan eiei haduh ba tang 38 kilometre ruh ka la shim por da ki phew phew snem .
Haduh mynta ruh kane ka surok ka dang sniew haduh katta katta .
Ka jingbymsalia ïa kane ka surok ka dei naduh ka por ba long MLA jong u Bah Hopingstone , hadien la wan long MLA u Bah Endro Ïawphniaw , hadien la wan long MLA biang u Bah Hopingstone , hadien kata la wan long MLA u Bah Witting Mawsor bad mynta la wan long MLA u Bah Gigur Myrthong .
Na ka liang ki MLA bad MDC Ruh , naduh mynshuwa , Ki m shim khia eiei na ka bynta ba n pynbha noh ïa kane ka surok .
﻿Ka Confederation of Meghalaya Social Organisation ( CoMSO ) mynta ka sngi ba ar jong ka taiew ka la sdang ïa ka jingïakhih ba n dawa pyntreikam ïa ka InNER Line PermIT ( ILP ) ha ka Jylla Meghalaya baroh kawei da ka ba sieh lama ïong ha baroh ki District Headquarter .
Ïa kane ka jingsieh lama ïong ha ki kali paidbah bad ki jaka iew la sdang naduh ka por 10:00 baje mynstep da ki dkhot jong ki sengbhalang bapher bapher ki ba don hapoh ka shatri jong ka CoMSO ha kylleng ka ri Khasi - Jaiñtia bad ha rilum Garo .
Ha Nongbah Shillong ïa ka jingsieh lama ïong , ba la ïalam da u President ka Hynnñiewtrep Achik National Movement ( HANM ) bad u General Secretary ka Hynñiewtrep Youths Council ( HYC ) u Bah Roy Kupar Synrem , la sdang na Motphran terter shaduh surok KhyndaiLad .
Katto katne ki kyntien dawa ILP ba la thoh ha ki banNER ba la teh da ki sengbhalang ha u Motphran ki long , “ Pyntreikam noh ïa ka ILP ne mad ïa ki jingïakhih ba kham tyngeh , ” “ Ba n ïa da ïa ka ri dei tang ka ILP , ” “ Ki MLA bym kwah ILP dei ki MyndieRi , ” “ Ngi n Ym shongthait kat bym pat ïoh ïa ka ILP , ” bad kiwei kiwei .
La sakhi ba ki nongniah kali ha shilynter ka surok G.S.Road ki la pdiang sngewbha ïa ki lama ïong ba la ai da ki dkhot sengbhalang bad sieh mon sngewbha ruh ha ki kali .
Ha shilynter ka surok G.S.Road ïa ki lama ïong ba la sieh da ki dkhot sengbhalang la phut noh da ki pulit lait noh tang ïa ki banNER ki ba la teh ha u Motphran .
Ha KhyndaiLad ki Pulit ki m shym la ailad ïa ki sengbhalang ba n sieh ïa ki lama ïong ka jylli pyllun da ka ba ong , ‘ wat sieh lama ïong ha ki nongkynti ka sorkar ” .
Ym tang katta , ki Pulit ki m shym la ailad satia ïa ki dkhot sengbhalang ba n teh wat ïa ki BanNER ha katei ka jylli pyllun ha KhyndaiLad .
Katba ki dkhot sengbhalang ki dang sieh ïa ki lama ïong ha ka jingker harud ka surok ba don marpyrshah jong ka Iingdorbar Thawaiñ barim , ki pulit pat ki dang bunkam ba n lut ïa ki lama ïong ba la sieh ha katei ka jylli pyllun .
Hadien ba ki pulit ki la phut noh ïa kine ki lama na katei ka jaka , don katto katne ba ki la bret noh sha kyndong jong kane ka hi ka jaka bad don pat ba ki la thep noh ha ka kali Pulit .
Hadien ba ki nongïalam Sengbhalang ki la tuklar ïa kane ka shah phut ki lama ha KhyndaiLad , ki pulit da ka ba suk ki la shu pynphai noh ïa ki lama ïong sha ki sengbhalang. EaST Jaiñtia Hills : Ha EaST Jaiñtia Hills District , ki sengbhalang ba kynthup ïa ka EaST Jaiñtia National Council , HANM , HYC , MPUF bad kiwei kiwei ki la pyndeng lama ïong ïa ki kali ba ïaid ha surok naduh Ladrymbai , Lad Sutnga , Khliehriat terter .
Ki dkhot sengbhalang ki la pyndeng lama ïong ïa baroh ki kali ki ba ïaid ha surok kynthup ruh ki kali ki ba wan na ka Jylla Assam .
WeST Jaiñtia Hills : Ha WeST Jaiñtia ki seng ki ba hap hapoh ka shatri ka CoMSO , ka AJSU , JSM bad HYC ki la rah lama bad teh lama ha ki taksi kamai , kali kamai , bad kali shimet .
Nalor kata bad ki jingthoh ba n dawa ILP bad ki lama ïong la sieh harud surok Amlarem bad ha kiwei kiwei ki jaka paidbah .
Ribhoi District : La ïalam ïa ka jingrah bad pyndeng lama ïong da u Joint Secretary ka CoMSO U ba long ruh u President ka CoRP u Samla Bandari Ryntahiang bad u Vice President ka HYC u Samla Jason Lenox Nongrum da ka ba sdang na thaiñ Nongpoh , Byrnihat , Bhoirymbong bad kiwei kiwei ki jaka ka them RiBhoi da ka ba wah da ki lama ïong ha ki kali , ki jingthoh ba n dawa ba dei ba n pyntreikam noh mardor ïa ka ILP bad kumjuh ka jingpyndeng lama ïong ïa ki paidbah ha kylleng ka sor Nongpoh bad pyrta shla ba ka sorkar ka dei ba n sngap ïa ki jingdawa kumba ka jaitbynriew ka la don hapdeng ka jingtaplup ki bar jylla .
U la ong , “ Kumba ka thong jong ka BJP ha kane ka elekshon ka long ba n wanrah beit ïa Citizenship ( Amendment ) Bill ba n pdiang beit kat ki ba wan kum ki nongshong shnong ba pura ka ri , ka la dei ka por ba ka sorkar ka n pei shkor noh bad pyntreikam mardor ïa ka ILP ha shuwa ba ka por ka n dier ” .
WeST Khasi Hills : Ki nongïalam bad ki dkhot jong ki saw tylli ki sengbhalang ka WeST Khasi Hills District Ki ba don ruh ha ka shatri jong ka CoMSO , kata ka HYC , WKSU , WYF bad HANM , Ki la mih paidbah hynne ka step ba n wah lama iong ha ki jaka paidbah ryngkat ki jingthoh .
Nangta la teh ruh ha ki kali jong ki riew paidbah ïa ki lama iong , Kum ka dak ka jingdawa na ka sorkar Jylla ba n pyntreikam noh ïa ka InNER Line PermIT .
Kane ka jingteh lama iong da ki saw seng ka la long ym tang ha Nongstoiñ , hynrei ha Mawshynrut Civil Sub Division bad ha Mairang ruh kumjuh .
Tangba ha Mairang la ïoh khubor ba ki pulit ki la leit ba n khanglad ïa ka jingteh lama iong .
Hadien ba la leit wah lama iong kylleng ki jaka , ki nongïalam jong ki saw seng ki la pynlong ruh ïa ka jingïalang pynshai ka ba lyngkot hakhmat iew Nongstoiñ halor kane ka jingthmu jong ki ba n wah lama iong .
U Samla Wanteibok Lyngdoh Secretary jong ka HYC WeST Khasi Hills , u la pynshai paidbah halor ka nongrim jong ka jingteh lama iong ba n dawa na ka sorkar ba ka dei ba n pyntreikam noh ïa ka ILP kumba la leh da kiwei pat ki jylla jong ka thaiñ shatei lammihngi .
U la ong ba ka dei tang ka ILP ka ba lah ba n ïa da ïa ki trai muluk trai ri jong ka Bri u Hynñiewtrep , na ka jingwan buhai shnong bad leh trai khlieh da ki briew ki ba nabar .
U la ong ruh ba ka seng HYC ka la mih pyrthei namar ka jingïakhun ba n pynïoh ïa ka ILP ha ka Jylla .
La saw snem kynthih ka seng ka la ieng beit halor kane ka nongrim , namar ka jaidbynriew hi ka donkam palat ïa ka ILP ba n weng ïa ki jingeh ki ba ap ïa ka lawei jong ki pateng ba n wan .
U Samla D.Sun President jong ka WKSU , u la pynpaw ba ki saw tylli ki seng ka WeST Khasi Hills ki ieng tylli halor ka nongrim ba n pyntreikam ïa ka ILP .
U la pynshai ruh ba ki paidbah ki dei ba n sngewthuh ba ka ILP ka long kum ka jingkhang jong ka ïing ba n plie bad khang ïa ki briew ki ba shu wan poiwir na shabar .
U la ong ruh ba ka sorkar ka dei ba n khot noh kyrkieh ba n shim rai lyngba ka ordinance lane special session .
Na ka liang u Samla Will Sohshang Secretary jong ka HANM , u la ther ïa ka sorkar ka ba la mutlop bad pynmih ïa ki daw ba bun jait halor ka jingpyntreikam ïa ka ILP ha ka Jylla .
Na ka por sha ka por ki paidbah nongshong shnong bad ki seng bapher bapher , ki la dawa ba ka dei ba n pyntreikam noh ïa ka ILP .
Pynban ka m shym la kohnguh satia bad kwah pynban ba n shim kabu politik .
U la ong ruh ba ki bor synshar naduh ki shnong ki thaw , ki Hima , ka District Council bad ki paidbah ki dei ba n ieng tylli ba n dawa na ka sorkar ba la ïalam da u Conrad Sangma ba ka dei ba n pyntreikam mardor ïa kane ka aiñ na ka bynta ka lawei jong ka jaidbynriew .
kiwei ki ba la kren ha kane ka jingïalang , ki la wer paidbah ba n ïa trei lang bad ka CoMSO halor kane ka ishu ba donkam eh .
Ki la ong ruh ba kane ka jingdeng lama iong ka dei tang ka dak ka ba rit bad ka jingsdang .
Hynrei lada ka sorkar ka shu sngap mynthi , ym banse ba n ïaid da kiwei pat ki lynti ki ba tyngeh bad ki ba kham jur .
﻿Ka National Peoples Party ( NPP ) ka la sdang mynta da ka Social Media Campaign ba n ai jingpynshai ïa ki Nongthep Vote ka thaiñ Shatei LamMihngi ha ba ïa dei bad ki mat trei kam jong ka katkum ka mat pdeng “ kawei ka sur , kawei ka Thaiñ Shatei LamMihngi’ ( One Voice , One NortheaST ) .
Ka NPP ka la buh ïa ka ïoh ka kot ha Nongkyndong , ka pule dangle , ka ïoh kam ïoh jam , ki samla , ba n kyntiew ïa ka thaiñ bad ka koit ka khiah kum ka mat ba hakhmat eh ba n pynshai ïa ki paidbah ha ka jingïalap - ” AgeNDA for North EaST 2019 ” .
Ki lai tylli ki mat jong ka jingïalap ki kynthup , ba n shim khia ïa ka jingeh jong ki paid riewlum , ki rit paid , ba n pynthikna ba ki paid riewlum bad ki rit paid ki don ka sur ha ka synshar khadar bad ba n pynkhlaiñ ïa ka sur jong ki paidbah ka thaiñ ha ka ba n iada ïa ka bha ka miat jong ki hapoh ka Ri .
Halor ka ïoh ka kot ha Nongkyndong , ka NPP ka phaikhmat sha ki lad ki lynti ba don ha ki jaka nongkyndong ki ba n iarap ha ka ba n kyntiew ïa ka ïoh ka kot da ka ba pynleit jingmut eh ha ka rep ka riang , ka kam ri jingri bad kiwei kiwei .
“ Ka long ka ba don kam ba n pynkhlaiñ ïa ki ka pynroi kynthup ka koit ka khiah , ka pule ka dangle ha nongkyndong bad ka Party kan shim khia ïa kane ka bynta ” .
Ha ba phai sha ki samla bad ka ïoh kam ïoh jam , ka NPP ka ong ba ka n pynshlur ïa ka jingkynshew pisa jong ki riew shimet ha ka kam jngohkai pyrthei , ka rep ka riang bad ka IT .
Ka ong ruh ba ka Party kan thaw ïa ka policy ka ba n pynkupbor ïa ki samla ba ki n leh ïa ki kam bussiness bapher bapher ki ba n pynim ja ïa ki .
Ka campaign ka ong ruh ba ka Party ka n shim khia ha ka ba n kyntiew ïa ka thaiñ shatei lammihngi khamtam ha ka liang ka jingpynriewspah ïa ka riti ka dustur bad ka ktien ka thylliej .
Halor ka rep ka riang bad ki jingdonkam , ka NPP ka n phaikhmat bha ha ka ba n kyntiew ïa ka rukom rep na la tynrai jong ki paid riewlum ki ba n pynneh pynsah ïa ka mariang bad ruh ba n bud nuksa ïa ki rukom rep katkum ka jingstad saian ba n lah pynkhlaiñ ïa ka jingpynmih mar rep .
Halor ka pule ka dangle , ka Party ka ong ba kan shim ïa ki lad ki lynti ba n pynjanai ïa ka bad kan pynthikna ruh ba ki skhim ki n poi thikna sha ki shnong ki thaw bad ki briew ba duna ka jingïoh ha ka imlang sahlang .
Ha ba phai sha ka koit ka khiah , ka NPP ka ong ba kan pynleit jingmut bha ha ka ba n shim khia ïa ki jingeh jong ki paidbah khamtam ïa kito ki longïing ki bym lah kot bor ïa ka jingsumar jingsukher ka ba rem dor .
Halor ka sawdong sawkun , ka Party ka ong ba kan phaikhmat bha sha ka jingkylla ka suinbeng bad ba n iada ïa ka spah mariang nalor ba n pynthikna ba ki nongshong shnong ki dei ba n ïoh ïa ka lyer ring mynsiem ka ba khuid , ka umbam umdih ka ba khuid bad ka jaka ka puta na ka bynta ki pateng ki ba n wan .
﻿Ka jingsniew ki kor EVM ki VVPAT bad ka jingïap ki nongthep vote , ka la jia ha ka bynta ka ba lai jong ka elekshon ba n jied ïa ki nongmihkhmat sha ka Dorbar LokSabha .
Kane ka bynta ka ba lai jong ka elekshon , ka dei na ka bynta ki 161 tylli ki Parliamentary Constituency , ki ba don ha ki 13 tylli ki jylla bad 2 tylli ki jylla rit .
Napdeng ki ba kyrtong ki ba n rai ha kane ka jingïathep vote ha ka sngi ba ar , ki long u Myntri Rangbah duh ka ri , u Narendra Modi , u President ka Seng Congress u Rahul Gandhi , u President ka BJP u Amit Shah , u nongïalam ka Congress u Shashi Tharoor , u nongïalam ka Samajwadi Party , u Mulayam Singh Yadav , ka President jong ka PDP , ka Mehbooba Mufti bad kiwei kiwei .
Hynrei ha kane ka jingïathep vote , ka la don ka jingthut ha ki Electronic Voting Machine ( EVM ) bad ki VVPAT ha kylleng kylleng ki jaka ka ba la wanrah ïa ka jingsngew syier na ki ba bun ba kane ka elekshon mynta ka snem ka n nym long ka elekshon ka ba khuid bad ïaid beit .
Ki nongïalam ka liang pyrshah ki la kynnoh ba ki don ki jaka thep vote ki ba ha ba thep tang 7 vote ha ka mock poll ne ka jingthep pyrshang , la mih pynban 15 vote bad baroh ki vote ki leit lut sha ka BJP .
Ha South Goa , ha kawei na ki Polling Station la hap ba n bujli lut ïa baroh ki EVM , namar ba ki m long .
Na ka liang u nongïalam ka Telegu Desam Party u Chandrababu Naidu , u la dawa ba ka Election Commission jong ka ri India , ka dei ba n ñiew mar shiteng na ki VVPAT , khnang ba n lap ïa ka jingleh thok ka EVM .
U la ïathuh ba na ka liang ki Seng Liang Pyrshah ki n leit ujor biang sha ka Supreme Court jong ka ri India halor kane ka bynta .
Kane ka jingïathep vote ka la wanrah ruh ka jingïap jong ki nongthep vote , ha ba ha WeST Bengal ha kawei na ki jaka thep vote , u nongkyrshan jong ka Seng Congress , u la shah dung ïap ha ka jingïakulmar bad ki nongkyrshan ka Seng Trinamool Congress .
Ha Kerela , lai ngut ki briew ki la ïap ha ka por ba ki leit thep vote .
uwei u nongthep vote u la kyllon ïap noh ha jaka thep vote , ha ba u la lap ba ka kyrteng jong u ka m don ha ka thup ne ka liST ki nongthep vote .
Sa ar ngut kiwei pat ki la nongthep vote ba la tymmen , ki la kyllon ïap ha jaka ba ki ap ba n thep vote .
﻿U Nongïalam ba ha khlieh duh ka National Peoples party ( NPP ) u Conrad Kongkal Sangma , hynne ka sngi u la hiar shuki kum u Member of Parliament ( MP ) Lok Sabha ka Tura Constituency , hadien ka jingshahjied jong u ba n long u MLA bad ba n ïoh bteng ïa ka kyrdan Myntri Rangbah ka Jylla .
Une u MP ka Tura u la ai ïa ka shithi eh noh kam ha ka Lamphang ong ka Ïingdorbar Lok Sabha ka Sumitra Mahanjan hynne ka sngi ba ar ha New Delhi .
U Conrad u ba dei u khun jong u Speaker barim ka Lok Sabha u Purno A . Sangma u ba la long ruh u MP la khyndai - sien na Tura , u la long MLA ka Jylla da ka jingjop ïa ka elekshon MLA shiteng samoi ha South - Tura ba long dang - Shen .
Une u Nongïalam ka NPP u la jop da 8400 vote ïa ka kyrtong ka Congress ba wan ba ar ka Charlotte W. Momin ha ka ba u la ïoh haduh 13656 vote na ka 22000 tam ki vote ba thep ha ka elekshon .
Ka Charlotte ka la ïoh tang 5235 vote .
U Myntri Rangbah ka Jylla Mynta u la pynkhreh ba n bam smai noh kum u MLA ba thymmai ka South Tura lashai ka sngi balang ba n wan .
Ïa ka jingpynbam smai yn leh da u Lamphang ka Ïingdorbar Thaw Aiñ ka Jylla u Dr. Donkupar Roy .
U Conrad u dei u Nongïalam jong ka Sorkar Meghalaya Democratic Alliance ( MDA ) ba lamkhmat da ka NPP , ka ba la kot mynta ïa ka jingdon paid haduh 39 ngut ki MLA ha ka ïing ba 60 ngut .
Kane ka sorkar ki hynriew seng ka kynthup ïa ka NPP 20 ngut ki MLA , ka UDP 7 , ka PDF 4 , ka BJP 2 , ka HSPDP 2 , ka NCP 1 bad lai ngut ki MLA shimet .
U MLA ba marwei ka Khun Hynniewtrep National Awakening Movement ( KHNAM ) Bah Adelbert Nongrum , u dei u MLA ba shong mar wei ha Ïingdorbar Thaw Aiñ bad u ba khlem ai jingkyrshan satia la ïa ka Liang Synshar ne ïa ka Congress ka ba don 20 ngut ki MLA ha ka Liang Pyrshah .
Ha u snem 2016 , u Conrad u la jop ïa ka elekshon MP Shiteng samoi da ka jingpynliem ïa ka Dikkanchi D Shira , kurim u Myntri Rangbah barim ka Jylla Dr Mukul Sangma , haduh 1.93 Lak vote .
U la shimti ruh ïa ka jinglong Nongïalam ka NPP hadien ka jingkhlad noh u Kpa .
﻿Ka High Level - Committee - ( HLC ) ba la thung ba n wad lad ha ka ba n pynkynriah noh ïa ka ThemMetor na Iew Mawlong , hynne ka sngi ba ar , Ka pyntip ba ka Committee ka la kut jingmut shisha ba n pyndep noh kham kloi ïa ka jingbishar bad ba n phah ïa ki jingai jingmut sha ka sorkar Jylla ba ka n leh ïa ka ba donkam " .
Hadien ki jingbishar ïa baroh ki jingdonkam , na ka liang jong ngi hi ngi in nym pynslem satia ha ka ba n phah ïa ki jingai jingmut sha ka sorkar jylla ba ka n ai ka jingmynjur ” ong u Chairman ka HLC bad Symbud Myntri Rangbah ka Jylla Bah Prestone Tynsong ha ba ia kren bad ki lad pathai khubor hadien ka jingïalang bad ki 12 tylli ki Sengbhalang hynne ka sngi .
U Bah Prestone u ong ba ki Nongïalam Sengbhalang ruh ki la pynpaw ïa ka jingsngew artatien ba ka HLC ka lah ba n shu kut kumto kumba long kiwei kiwei ki Committee ba la thaw da ka sorkar Jylla ha ki snem ba la thaw noh .
Hynrei nga la kular ha ki ba ka HLC ka da shim khia shisha ïa ka kam bad ka la dep shong jingïalang ruh haduh san sien tang hapoh ka lai bnai .
Nga la kren shai ruh ba ngi in nym shu shong kli kti tad haduh ba n da lah pynbeit ïa kane ka kam ” u la ong .
Haba pyntip ba ka Committee ka dang lum shuh - shuh ïa ki kot ki sla ha ba ïa dei bad ka jaka ha ThemMetor , une u Symbud Myntri Rangbah ka jylla u la ong “ ka Committee ka n sa shong jingïalang biang shen bad tang marsyn ïoh ïa ki kot ki sla baroh , ngi in sa phah noh ïa ki jingai jingmut ” .
Haba pynpaw ruh ba ka sorkar mynta ka dang ïa kren bad ka Hima Mylliem halor kane ka kam , u Bah Prestone u ong ba ka HLC ka la bthah ïa ka Directorate of Land Records & Survey ( DLRS ) ba n kyrpad ïa ka Hima ha ka ba n ai ïa ki kot ki sla ba ïadei bad ka Them Iew Mawlong ” .
U pynpaw ba ka Committee ka la bthah ruh ïa ki borkhmih jong kane ka kam ba kin pynlong biang sa shisien ïa ka jingleit lum jingkheiñ ha ba iadei bad ka jingdon ki briew ba shong ba sah ha ThemMetor " .
Ka tnad Urban Affairs ka la dep thoh sha ki khlieh jong ki tnad bapher bapher ba kin pynshisha la ki don ne em ki nongtrei jong ki , ki ba shong ba sah ha ThemMetor .
Ngi Dang ap mynta ba n ïoh ïa ki jingtip baroh ” ong u Bah Prestone ha ba ïathuh ba katkum ka jingkhein ba la ïoh , ka Shillong Municipal BoaRD ( SMB ) ka don haduh 128 ngut ki nongtrei ba shong ba sah ha ThemMetor bad kane ka long ruh katkum ka jingleit lum jingkheiñ ba la leh nyngkong eh halor ka jingdon ki briew ba sah ha kane ka jaka , ka ba la pynlong ha u bnai ba la lah .
Haba jubab ïa ka jingkylli , u Bah Prestone u la ong ba ka m shym la don kano kano ka Stay Order na ka Ïingkashari Meghalaya High Court ba ia dei bad ka jingujor pyrshah ïa ka jingthaw jong ka sorkar ïa ka High Level Committee ( HLC ) .
U ong “ Ka HLC ka dei tang ka kynhun ai jingmut bad ïa ka rai ba khatduh halor kane ka kam , yn hap ba n shim da ka sorkar Jylla ” .
Haba ïa kren bad ki nongthoh khubor shuwa ïa kane , u General Secretary ka Hynniewtrep Youth Council ( HYC ) samla Roy Kupar Synram u la ong ba ka kynhun Sengbhalang ki la pynpaw hakhmat ka HLC ïa ka jingdonkam ba n pynsted noh ha ka ba n pyndep ïa ka jingbishar ïa ki kot ki sla ha ba phaikhmat ruh sha ka jinglong kyrkieh ka kam “ .
Kum ka jingbuddien ïa kane ka kam , ngi lah kren shai ruh ba ngi kwah ba ka HLC ka n wanrah ïa ki lad ki lynti ba n pynbeit noh ïa kane ka kam .
u Chairman ka HLC u la pyntip ha ngi ba ka Committee ka la pyndep haduh 90 % ka kam ba n bishar bad ka n nym shim por shuh ïa ka Committee ba ka n phah ïa ki jingai jingmut sha ka sorkar Jylla ” ong une u Nongïalam ka HYC .
Haba kylli , une u Nongïalam Sengbhalang u la pyntip ba ka kynhun Sengbhalang ka la ba n jur ïa ka jingdawa ba dei ba n pynkynriah noh shisyndon ïa baroh ki briew ba shong ba sah ha ThemIew Mawlong la ka dei ki briew ba shu shong beaiñ ne ki ba la ïoh da ka jingbit .
Lah ba n kdew hangne ba ïa ka High Level Committee la thaw hadien ka jingïakhih ba shyrkhei jong ki paidbah ha ki thaiñ Motphran - Mawkhar , ka ba la pynkylla madanthma ïa kane ka thaiñ da ka jingialun maw , jingsiat tyndong lyer pynsat khmat bad kiwei kiwei , Ka ba la neh haduh san sngi kynthih .
kane ka jingïakhih ka la sdang naduh ka miet 31 tarik Jymmang hadien ba lai ngut ki samla Khasi ba bud bos saw , ki la shah shoh ha ki jaidbynriew Harijan ba shong ba sah ha ThemMetor .
namar kane ka jingïakhih , la pynbor ïa ka sorkar Jylla ba n pynjari da ka curfew ha baroh ka wei ka Nongbah Shillong , Ka ba la neh haduh 80 sngi kynthih .
Ïa ka curfew miet la pynjari naduh ka 1 tarik u Jylliew bad la weng ha ka 20 tarik Nailar hadien ba la wan phai biang ka jinglong jaijai ka Nongbah Shillong .
﻿U MLA jong ka Mawlai bad nongïalam ka Seng Congress , u Bah Process T Sawkmie , u shu wan pynbieit shane ha ka por elekshon ba ki n pyllait ïa ka jingkhang tih dewïong tang hapdeng khyndiat por , lada ki ïoh synshar ha ka jylla .
Haba ïa kren bad ki nongthoh khubor , u Bah Process , u la ong ba ki heh jong ka BJP ha ka por ba ki wan ïa lap elekshon shane , ki la kop ba lada ka BJP ka wan ha ka bor kin pyllait ïa ka jingtih dewïong tang hapoh lai bnai , hynrei mynta ba ka BJP ka la don lang ha ka bor ha jylla , hadien hynriew bnai ruh ka jingkhang tih dewïong kam pat lait satia .
“ Kane ka pyni ba ki la shu pynbieit ïa ki paidbah ” , u la ong .
Shuh shuh u la ther ruh ïa ka Sorkar jong u Conrad da ka ba ong ba ki nonghikai kim shym la ïoh tulop satia bad ki thmu ba n ïakhih ha ka sngi burom ki nonghikai .
Ka NPP ka ong ba ka n don ka jingïadei ka ba jan bad ka sorkar pdeng namar ba ka NPP ka don lang ha ka sorkar NDA bad ka n ïoh shibun ki jingïarap , hynrei shano kata ka jingïarap .
“ Ki Myntri ka sorkar jylla ki la shu leit elhi ba n shondur ha ki kot khubor , hynrei ym ïohi eiei pat kata ka jingïarap ” , la ong u Chief Whip jong ka Liang Pyrshah .
U la ong ruh ba haduh hynriew bnai ka sorkar MDA ka la synshar , hynrei ym shym la ïohi ka wei ruh ka projek ka ba heh ka ba n wan na ka sorkar pdeng .
﻿Ka elekshon jied MDC sha ki ar tylli ki Iingdorbar Thawaiñ jong ka Jaintïa Hills bad Khasi Hills Autonomous District Council ka ba la long ha ka sngi balang ka la kut noh hapdeng ka jingïaid beit ïaid ryntih bad ka jingpoi jong ki nongthep vote ha ki Constituency ka JHADC ka long 89.22 percent bad ha ki Constituency ka KHADC ka long 76.67 percent .
Lah ba n kdew , ha ka elekshon MDC ha u snem 2014 , ka jingpoi ki nongthep vote ha JHADC ka long 92 percent bad ha KHADC ka long 78 percent .
Ïa ka lawei jong ki 232 spah ngut ki kyrtong ki ba ïakhun na ki 58 tylli ki Constituency jong kine ki ar tylli ki Autonomous District Council yn sa rai ha ka 2 tarik , Lber , 2019 .
U CommissioNER & Secretary Ka Tnat District Council affairs ( DCA ) u Bah Taining Dkhar hynne ka sngi palei u la ai ïa ka jingkheiñ ba pura ba la ïoh lum na ki Constituency ba pher ba pher jong kine ki ar tylli ki Autonomous District Council .
Na ki 9,84,477 lak ngut ki nongthep vote ha kine ki ar tylli ki District Council , ka KHADC ka don 7,35,143 lak ngut ki nongthep voter ( 4.11 lak ki kynthei bad 3.83 lak ngut ki shynrang ) katba ha JHADC ki nongthep vote ki don baroh 2,49,334 lak ngut ( 1.28 lak ki kynthei bad 1.2 lak ki shynrang ) .
Ha JHADC ka jingpoi bun eh ki nongthep ka long ha Rymbai Khliehriat Constituency ka ba long 13,381 hajar ngut , bud pat sa ka Saphai Constituency Ka ba ki nongthep vote ki poi 10,657 hajar ngut , ka Jowai South Constituency Ka ba poi 10,614 hajar ngut bad ka Narpuh Constituency ka ba poi 10,212 hajar ngut .
Katba Saipung Constituency ka dei ka ba duna eh ka jingpoi ki nongthep Vote , kata , tang 4773 hajar ngut .
Ha KHADC , ha ba bishar , ka Mairang Nongkhlaw Constituency ka dei ka ba poi bun eh ki nongthep vote , Kata , 32,838 hajar ngut , bud sa ka Mawlai Constituency , Kata , 31,196 hajar ngut , ka Pariong Mawthadraishan Constituency ka ba poi 30,670 hajar ngut bad ka Nongstoiñ Constituency Ka ba poi 30,177 hajar ngut .
Katba ka Laban Mawprem ka dei ka Constituency Ka ba poi duna eh ki nongthep vote kata tang 8399 .
Ka tnat DCA ka la pynbeit ruh ba ka jingñiew ïa ki Vote na ka bynta ka KHADC kan long ha NSCA Stadium , Katba ïa ka WeST Jaiñtia Hills bad EaST Jaintia Hills ka jingñiew Vote kan long ha ophis u DC ha Jowai bad ha Jaiñtia Eastern College , Khliehriat .
Ha kane ka sngi , ka tnat DCA ka la pynkhreh ruh ba n pyni ïa ka Live TelecaST lyngba ka Batesi TV ha Shillong khnang ba n pynduna ïa ka jinglum briew ha madan Polo , Shillong .
﻿U Director General of Police ( DGP ) , u Raghavendra Awasthi mynta ka sngi ba ar , u la lum ïa ki Rangbah Shnong ki ba don hapoh ka shatri jong ka Synjuk ki Nongsynshar Shnong ka Bri u Hynñiewtrep ( SNSBH ) , bad ki Principal jong ki skul bapher bapher ka Nongbah Shillong ba n ïa phylliew bad pan ruh ïa ka jingai jingmut na ka bynta ba n weng ïa u sohkyrdot na ka jingdheng kali sha ba palat liam ha nongbah Shillong .
U Bah Werlock Kharshiing , President Ka Synjuk ki nongsynshar Shnong ka Bri U Hynñiewtrep ( SNSBH ) , ha ba ai jingmut halor kane , u la ong , “ namar ba ka nongbah Shillong Ka la nang khapngiah bad jur ka jingdheng manla ka sngi , ka sorkar ka la dei ba n pynkloi noh ba n tei ïa ka New Shillong Township khnang ba Ka n ïarap ba n pynkylluid ïa ka nongbah Shillong " .
“ Nalor kata , nga sngewdei ba n ai jingmut ba ka sorkar Ka dei ba n shna noh da ki iew khapsor ( rural market ) khnang ba ki paidbah ki ba na ki jaka khapsor Ki n ym wan rung shuh sha ka Sor Shillong Tang na ka bynta ka thied ka pet bad ka siew ka tda tang na ka bynta ki marbam mardih , ” u la ong bad bynrap , “ ka sorkar ka m dei shuh ba n sdang buh ïa ki ophis trei kam ha dohnud ka Sor Shillong hynrei Ka La dei ba n pynkynriah noh mardor sha New Shillong " .
Ha Kajuh Ka por u la ai jingmut ba ka tnat pynïaid kali jong ka nongbah Shillong ka dei ba n plie ïa ki surok kyndong khnang ba ki paidbah yn da ki paidbah Ki m tur shuh sha surok bah Ka n weng ïa ka jingdheng kali ka ba pynsuhsat ïa ki Pulit pynïaid kali .
Na ka liang u Bah Kynsai M . Lyngdoh , Rangbah Shnong ka Mawlai Iewrynghep , u la kynthoh ba ka jingdheng kali ka dei hi namar ka jingbymsaitlah jong ki nongniah ba n bud ïa ki kyndon pynïaid kali ki ba ju ïaid ha la ka jong ka mon " .
Don ruh ki nongñiah kali ki bym tip wat ïa ki kyndon pynïaid kali ( Traffic Rules ) bad kane ka buh jingeh wat ïa kiwei pat ki nongñiah kali ki ba bud thikpathik ïa ki kyndon niah kali , ” u la ong .
U la ai jingmut ruh ïa ka tnat Pulit ba ki dei ba n hukum ïa ki Bos JNNURM ki ba ïaid ha ki surok ka nongbah Shillong ba Ki m dei satia ba n pynlong Parking Lot hapdeng Motphran .
“ Ki Bos Saw ( JNNURM ) Ki m dei satia ba n ap ïa ki nongshong kali hynrei dei ki paidbah ki ba n ap ïa ki kali .
Namar kata , ka tnat pulit ka donkam ba n pynsngewthuh wat ïa ki paidbah bad ïa ki nongñiah kali halor kane , ” u la bynrap .
U Bah Andrew Jyrwa , Rangbah Shnong ka Laitumkhrah u la ai jingmut ba ki por pynïaid skul ki ba don ha ka jylli jong ka shnong Laitumkhrah ki la dei ba n buh noh da ki Bos ba n leit shaw bad leit on ïa ki khynnah skul khnang ba Ka n weng ïa ka jingdheng kali ka ba jur bha ha ka por long skul bad ha ka por wai skul ha kane ka shnong ka ba long ka pdeng jong ka Pule Puthi ha dohnud jong ka Sor Shillong " .
Ka long ka ba i shyrkhei haduh katta katta ba n peit ha ka por mynstep shwa ba n long skul bad yn da la wai skul ha Laitumkhrah namar ka jingïatur ki khynnah skul bad ki kali ka long ka ba palat liam .
Ki la don ruh ki khep ba ki khynnah skul bad ki nongïaid lynti ki ngat ha ki jingaksiden kali ba malumala namar ka jingbun sha ba palat ki kali ki ba hap ba n ïaid ha ka surok ka ba khim , ” u la ong .
U Bah J. Basan , Rangbah Shnong ka Mission Compound , u la ïathuh ba ka jingdheng kali ha ka thaiñ Mawkhar ka long ka ba palat liam ha ka por mynsngi namar ka jingdon ki kali ki ba pynieng harud surok naduh ka por mynstep haduh janmiet .
“ Ngi n sa thoh sha ka tnat Pulit ha ka ba ngi la shimti ïa ka rai ba n pyntreikam naduh u Kyllalyngkot , 2019 ba kino kino ki kali ki ba pynieng ha ka Dong Mision Compound ka m dei satia ba n long baroh shi sngi hynrei Ka n long da ka jingailad lang ïa ka wei “ Rotation Parking " .
U Dr . Sylvanus Lamare , Principal ka St. Edmunds College , Shillong u la ai jingmut ïa ka tnat Pulit ba ka dei ba n phah da ka jingthoh sha ka sorkar Jylla ba Ka n ïa kren pynbeit sngewthuh jingmut bad ki shipai khnang ba n plie ïa ka surok na Laitkor na ka bynta ba n ailad ïa ki kali ki ba wan na Jowai bad Nongstoin Ki n ym ïaid lyngba shuh ïa ka surok National Highway napdeng ka Sor Shillong " .
Ïa ka surok na LawuSib dei ba n ailad ïa ki kali ba n hiar sha Polo ki ba thmu ba n hiar sha Guwahati , ” u la bynrap .
Ha Kajuh ka por , u ai jingmut ba ka la dei ka por ba ki bor pynïaid skul bad Kolej ki ba don ha ka jylli jong ka shnong Laitumkhrah ki la dei ba n buh noh da ki Bos ba n leit shaw bad leit on ïa ki khynnah khnang ba n weng ïa ka jingdheng kali ha kane ka thaiñ .
U Principal ka Shillong Commerce College , u la ai jingmut ba ka tnat Pulit ka la dei ba n jied noh da ki Samla Pule ki ba n shimti ba n ïarap lem na ka bynta ba n pynïaid kali ha DonBoscoSquare Khnang namar tang ki pulit Traffic ki shem jingeh ba n pynïaid kali .
Ka la don ruh ka jingai jingmut ba ki paidbah ki dei ba n long ki ba kohnguh ïa ki pulit Pynïaid Kali bad ka tnat Pulit Ka dei ruh ba n mih shakhmat ba n ai jinghikai bad ba n pynsngewthuh ïa ki kyndon pynïaid kali sha ki nongniah kali .
“ Ngi dei ba n bud nuksa ïa ki paidbah ka nongbah Aizawl jong ka Jylla Mizoram Ki Bym ju ïaknieh hynrei ki ba kohnguh ïa ki Pulit pynïaid kali .
Nalor kata , ki pulit ki la dei ba n peitngor bha ïa ki kali ki ba shu pynsawa madei - mata ïa ka Horn kali bad kumjuh ruh ba n tehlakam ïa ka jingtem pynsawa sur ha ki kali , ” ong une u rangbah .
Na Ka Liang Uwei Pat u Rangbah Shnong u ba la ïa shim bynta ha kane ka jingïaphylliew jingmut u la ong , “ Ka La dei ka por ba ki Dorbar Shnong Ki n pynkhreh ïa ki Technical Plan bad ba n tyrwa pat sha ka sorkar Jylla na ka bynta ba n weng ïa ka jingdheng kali , ” U Director General of Police u la pdiang sngew bha ïa ki jingai jingmut bad ong ruh ba un sa lum ïa ka jingïalang bad ka tnat pynïaid kali ha nongbah Shillong shwa ba n shim ïa kano kano ka rai .
﻿Ka sorkar jylla ka la phaikhmat sha ka Finance Commission na ka bynta ba n pynurlong ïa ka jingthrang jong ki paidbah ba n ai block , administrative unIT , civil sub - division bad distrik .
Ïa kane , la pynpaw da u Myntri Kampohïing ka Jylla , James K Sangma halor ka jingkylli ba wanrah da u MLA ka UDP na rilum Jaiñtia halor ka jingpynslem jong ka sorkar ba n kyntiew kyrdan noh ïa ka Laskeiñ Block sha ka civil sub - division .
Da ka ba ka m ba ïa katei ka bynta , yn sa bishar bniah da ka sorkar , u Myntri u la ïathuh ruh ba haduh mynta ki la don haduh 12 tylli kum kitei ki jingdawa na ki paidbah .
Kumta u la ong ba ka sorkar ka la thaw da ka Task Force Committee ka ba n bishar bniah la ka long naduh ka jingiar ka jaka , ka jingbun briew , ka jingjngai , ki jaka pule bad jaka ai jingsumar bad ka leit ka wan nalor ki wei ki wei khamtam eh ka jingdon ka pisa ba n ïaid shakhmat .
Da ka ba ïaroh ïa ka jingmih jong ki paidbah ba n pynpaw ïa ka jingdonkam jong ki , u Myntri u la ong , “ Hynrei nga kyrpad pat ïa ki ba kin ïaishah namar ïa kane ka bynta ngi n hap ba n rah bad ka Finance Commission Khnang ba n ïoh pynurlong ïa ka jingkhmih lynti jong ki paidbah .
” Shwa kane , Utei u MLA na rilum Jaiñtïa u la buh jingkylli halor ka jingpynslem jong ka sorkar ba n kyntiew kyrdan civil sub - division noh ïa ka Laskeiñ Block watla ka jingdawa ka dei ka ba la sdang naduh ki snem 1993 , 2006 , 2012 .
﻿Ar ngut ki Nongïalam ka United Democartic Party ( UDP ) - Mawlai Circle , ki ba dei ki nongkyrshan ba radbah jong u MLA barim ka Mawlai Bah Embhah Syiemlieh , ki la leit ba n pynïasoh ïalade bad u MLA ka Congress Bah PTSawkmie ba n ia trei kam lang bad u na ka bynta ka elekshon MDC - 2019 .
Kine ki ar ngut ki Nongïalam ka UDP ki dei u babu Linus Shadap u ba long u MDC barim ka Mawlai constituency ( 1979 - 1989 ) , u ba long ruh u Chief Adviser jong ka UDP ha Mawlai Constiuency ryngkat bad u bah Finian Nongkseh , u ba dei u dkhot ba la rim bha jong ka , Mawlai .
Ka jingmih noh jong baroh ar ngut ki rangbah ka long ba n ïa trei lang bad u MLA ka Mawlai constituency , u Bah PTSawkmie ha ka elekshon MDC ka ba n long ha u 2019 , khnang ba u kyrtong ba pynieng da u Bah PT Sawkmie un ïoh ïa ka jingjop ba don burom , da ka jingkyrshan pura jong ki .
﻿Ka jingpyntrei ïa ka phase - III jong ka Greater Shillong Water Supply Project ka la poi mynta haduh 72 persen , pyntip u Myntri ka tnad PHE , Bah Samlin Malngiang ha iing Dorbar Thawaiñ ka Jylla ha ka sngi nyngkong .
Haba jubab halor ka jingkylli ba wanrah da u MLA ka Mawphlang , Bah SK Sunn , u Myntri u la Long ruh ba katei ka projek ka dei ka ba la sahteng la slem bha bad kumta kum u Myntri mar ïa shimti mardor u la leit ba n jurip hi ïa ka kam khnang ba ki paidbah ki n ïoh noh ïa ka um bam um dih ka ba biang .
Ha kawei pat ka liang u la ïathuh namar ka jingeh ba ka tnad ka kynduh ha ba ia dei bad ka jingpynpoi bad pyndait ïa ki pipe ha ki shnong ki thaw , ka la don ka jingïakynduh hapdeng ka tnad PHE bad PWD khnang ba ka jingtrei ka n ïaid shakhmat .
U la ong ruh ba ka la don ka jingpynbeit ba ka PHE ka hap ba n ïoh ïa ka NOC na ka PWD ha ba don kum kitei ki jingeh .
Nalor kata , u Myntri u ïathuh ruh ba ka jingpyllait pisa haduh mynta na ka bynta katei ka jingtrei ka la poi 31.6 klur tyngka ka ba long 61 persen na ka 51.4 klur tyngka .
﻿Na ki 60 tylli ki Constituency jong ka Jylla , ka Rambrai Jyrngam Constituency haduh mynta ka m pat ïoh ne don satia ha ka ïa ka C&RD Block kumba long kiwei pat ki Constituency .
Kane ka long ka jinglehraiñ ïa ka sorkar Jylla bad ha ki nong Rambrai , kane ka long kumba ha ka Jylla don tang 59 Constituency , ym 60 tylli .
Ka jingieh noh beiñ ka sorkar ïa ka thaiñ Rambrai , naduh ka sorkar ka ba mynshwa haduh ka sorkar ba mynta ruh ka long kumjuh khlem jingpher eiei .
Naduh ba ïoh ïa la ka jong ka Jylla Meghalaya , na ki 60 tylli ki constituency dei tang ka Rambrai Jyrngam constituency ka bym don C&RD Block , ka bym don ki College , ki surok ki ba biang ba n pynpoi sha ki shnong ki thaw .
Nangta Ka m don ruh ïa ka Police Out poST ba n ai jingïada ïa ki paidbah na ki kam sniew kam smeh .
Ki nongmihkhmat lada wan uno uno ruh u m lah leh eiei namar ki ong hana ba ki don shabar jong ka sorkar .
Kumta ym don ba kheiñ briew ïa u nongmihkhmat u ba don ha ka liang pyrshah .
Mynta ka kynti ka sur na ki paidbah ka la mih biang ba n pynpaw sha ka sorkar halor ka jingdonkam khamtam eh ïa ka C&RD Block bad kitei ki jingdonkam na ka bynta ka bha ka miat bad ka roi ka par .
Ki ba bun na ki paidbah ki dang ap khmih lynti ap kmang sah haduh mynta ïa ka kular na u DyCM Bah Prestone Tynsong , kumba u la kular ha u snem ba la lah .
Ha u snem ba la dep shwa ka Election MDC u bah Prestone Tynsong , u la hiar sha Rambrai bad hakhmat ki paidbah ba bun ba lang , u la ong ba ka Block ha Rambrai ka la dep pun la slem , hynrei ym pat lah satia ba n kha .
Kumta ha ba haduh mynta ym pat kha hi , ka jingkylli ka long ba hato ka jingshahrem noh u kyrtong NPP ha ka elekshon MDC Rambrai mo ka ba pynslem ba n kha ïa ka Block .
Lym kumta balei sahkut sah khlem kha shuh .
Ki paidbah ka thaiñ ki la ngiah ba n sngap ïa ka jingpyrta da ki sengbhalang kum ka FKJGP bad kiwei , namar ka sorkar kam sngap ïano ïano ruh .
Kumta sa shisien ki paidbah ki kyntu ïa ka sorkar MDA jong ka Jylla ba ka dei ba n pyni noh da ki kam , kata lada ka kwah ba n ïoh jingshaniah na ki paidbah .
Ka sorkar ka dei ba n pyrkhat na ka bynta ki paidbah bad ka m dei pat ba n ñiew ba tang ba mih khmat da u MLA liang pyrshah , yn pynsahteng noh kum ba leh ki Sorkar barim .
“ Lada phi m pyrkhat lem ïa ki paidbah ka thaiñ Rambrai ba n ai Block , ka bha ba phi n ym kynthup lang keiñ kum ka constituency hapoh Meghalaya bad ai ka n don noh tang 59 tylli ki Constituency .
Namar ngi ki nong Rambrai ngi don ka hok ba n ïoh ïa ka block kumba ïoh kiwei ki constituency ” , ong ki paidbah Rambrai bad bynrap ruh ba ka jingdon ka Block ka n long ka jingkyrkhu bad pynsuk ïa ki paidbah , namar kumba long mynta ki hap ba n beh shaduh sha Nongstoiñ bad pynlut sngi pynlut por tang na ka bynta ki kam ki ba rit ki ba ïa dei bad katei ka ophis .

﻿Ka People’s Democratic Alliance ( PDA ) ka kynhun ki MDC NPP , PDF bad Independent bad ka Regional Democratic Alliance ( RDA ) ka ba dei ka kynhun ki MDC ka UDP bad HSPDP , ha ka jingialang ka ba long ha ka sngi Balang ka la thaw ia ka United Democratic Alliance ( UDA ) kum ka kynhun thymmai ka ba n ialam ia ka bor synshar ha Khasi Hills Autonomous District Council .

Ha ba kren bad ki lad pathai khubor , na ka liang u Chairman ka UDA Bah Teiñwell Dkhar u ban shimti ruh kum u CEM ba thymmai u la ia thuh ba ha katei ka jingialang , la jied ruh ia u Bah P.N.Syiem ban shimti ia ka shuki Chairman .

La ia thuh ruh ba ka UDA ka don mynta haduh 19 ngut ki MDC , kata 10 ngut na ka PDA bad 9 ngut na ka RDA .

Shwa kane , ka la mih ka khubor ba ia ka shuki Chairman yn aiti ha u Bah Gigur Myrthong MLA bad MDC ka Mawshynrut .

Hynrei ha ba pynshai halor katei ka bynta , na ka liang u Chairman ka PDA Bah Lambor Malngiang u la ong ba katei ka rai kam dei ka ba khatduh hynrei ka dei ka kam ka ba la shim hadien ba ka la don ka jingiasyllok lang .

Halor ka jingkylli ka ba iadei bad ka jingsam shuki Executive Member sha ki MDC , na ka liang u Bah Teinwell u la ia thuh ruh ba ia mynta hi ki m pat ia kren ia katei ka bynta hynrei ki n sa shong biang hadien ba la dep ka jingbam smai jong ki MDC .

Hynrei katkum ki khubor ba la ioh lum , ka jingsam shuki EM sha ki MDC ka n long beit mar shiteng , kata khlem kynthup ia ka shuki Deputy CEM bad Deputy Chairman .
﻿U Symbud Myntri Rangbah ka Jylla Bah Prestone Tynsong U la ong ba ka sorkar Jylla ka la kut jingmut ba n pyntreikam ïa ki Aiñ ba ïa syriem kum ka InNER Line PermIT ( ILP ) ba n tehlakam ïa ka jingrung kyrthep jong ki mynder ri hapoh ka Jylla .

“ Ngi n sa wanrah ïa ka Aiñ Ka ba jan ïa syriem kum ka InNER Line PermIT hynrei ym da donkam eh ba n jer kyrteng ïa ka kum ka ILP ” ong u Bah Prestine ha ba ïa kren bad ki nongthoh khubor hynne ka sngi nyngkong .

Ka kynhun Confederation of Meghalaya Social Organisations ( CoMSO ) Ka n pynlong ïa ka jingïakhih mynta ka sngi ha baroh kawei ka Jylla da ka ba deng lama iong kum ka dak ba n ïakhih pyrshah ïa ka jingleh mynthi jong ka sorkar Jylla ha ka ba n pyntreikam ïa ka InNER Line PermIT ( ILP ) hapoh ka Jylla .

Ha ba Kylli , u Symbud Myntri Rangbah U la ong ba ka jingtyrwa ba n pynkylla ïa ka Meghalaya Resident Safety and Security Act ( MRSSA ) , 2016 ka n ïa syriem bad ka ILP .

“ Ka n don ka jingbatai ka ba bniah halor ki jingtyrwa ba n pynkylla ïa ka Act hapoh ka jingïalang jong ka kynhun Myntri Ka ba lah ba n long ha ba kut artad jong une u bnai .

La da ka kynhun Myntri ka ai jingmynjur , ngi kwah ba n leh ïa ka ha ka dur jong ka Ordnance “ ong u Bah Prestone .

Ha ba pynpaw ïa ka jingkyrmen bad ki Sengbhalang hapoh ka lama jong ka CoMSO ki n sngewthuh ïa ka jingthmu jong ka sorkar Jylla , u Bah Prestone u la kyntu ïa ki ba n ai ka jingiatreilang bad ka sorkar halor kane ka kam ba bha .

Mynta yn deng lama ïong ka CoMSO : Ha kajuh ka por ka Confederation of Meghalaya Social Organisation ( CoMSO ) Ka n pynlong ka jingdeng lama ïong ha ka sngi ba ar ha baroh ka jylla , khamtam ha ki District Headquarter .

Ha nongbah Shillong yn sdang ha ka por 10 baje mynstep na Motphran .

Kane ka jingïakhih deng lama ïong ka long kum shi bynta ba n pyrshah ïa ka sorkar jylla namar ka jingpynslem ba n pyntreikam ïa ka InNER Line PermIT
( ILP ) ha ka jylla .
﻿Hadien jong ka jingkhih win hapdeng ka India bad ka Pakistan , U President jong ka congress u Rahul Gandhi u la weng noh shwa ïa ka jingïalang jong ka Congress Working Committee ( CWC ) bad ka rally ' JanSankalp ' ka ba n sa long ha ka sngi palei .

Hadien 60 snem ba ka CWC ka la pynlong ïa kane ka jingïalang , ka congress ka la jied ba n pynlong ïa kane jingïalang ha ka jylla Gujarat .

La ïa thuh ruh ba ha kane ka jingïalang yn sa wan ïa shim bynta da ki heh ki haiñ jong ka congress kum u myntri rangbah duh barim jong ka ri u Manmohan Singh , ka General Secretary ba dang shu rung shen sha ka seng ka Priyanka Gandhi bad ka Chairperson jong ka UPA ka Sonia Gandhi .

U nonglam ktien jong ka Congress u Randeep Surjewala u la phah ïa ki khubor lyngba ka social media ba n ïa thuh ba u heh jong ka congress u Rahul Gandhi u la weng noh shuwa ïa ka jingïalang jong ka CWC bad kumjuh ruh ïa ka rally na ka daw ka jingïakhih ka ba mih hapdeng ka India bad ka Pakistan .

U heh jong ka Congress ha ka jingshisha u la dei ba n ai jingkren ha ka jingïalang paidbah ha TriMandir , Adalaj ha ka noh phai sngi .

La thaw ruh da ka committee ka ba kyrpang na ka bynta ka jingïalang jong ka CWC , ki ba n ïamir jingmut ha ka ba ïa dei bad ka roi ka par bad ki polici bar ri bad ka jingmyntoi ïa ka imlang ka sahlang .

Bun na ki nongbud jong ka Congress ki la ap ïa kane ka jingïalang da ka jingshitrhem .

Ki la rai ruh ba n pynkhlaiñ ïa ki Panchayati Raj .

U Paresh Dhanani , u nongïalam jong ka liang pyrshah u la ong ba " u President jong ka congress u la pyntip sha ki ba u n weng noh shuwa ïa ka jingïalang jong ka Congress Working Committee ha Trimandir ” .
﻿Wat lada ka jingjia ha Shnong Shella , ka dei ka kam shnong kam thaw , hynrei ka KHADC , Ka ba dei ka bor ba peit ïa ki Elaka Ka n nym tuklar satia ïa kane ka kam .

Ha ba la kylli na u CEM ka KHADC , u ba long ruh ha ka juh ka por u MDC jong ka Shella Constitueny , u Bah Teiñwell Dkhar , u la ong ba ka District Council Ka n nym tuklar eiei ïa kane ka jingjia , namar ba ka m shym la ïoh jingtip eiei , hynrei la shu ïohi beit ïa ka jingjia ha ki lad pathai khubor .

“ Kane ka dei ka kam Shnong jong ka Dorbar Shnong Shella , bad ka Shnong Shella ka don la ki jong ki rukom trei kam ki ba kham pher ” , la ong u Bah Teiñ .

U la ïathuh ba wat lada ka Shnong Shella ka dei ka don la ka jong ka Dorbar , hynrei ka m long kum kiwei ki Dorbar Shnong , ha ka ba u Sordar ne u Rangbah Shnong u long u khlieh duh .

Ha Shella u Secretary ka Dorbar Shnong u dei u nongpynïaid ïa ki kam Shnong bad ka Dorbar Shnong ka don da u Chairman , U ba ju pynïaid ïa ka jingïalang ha ba don ka Dorbar .

U Chairman U dei ruh u nongpynïaid ïa ka Village Court .

Ha Ka ba ïadei bad ka jingjia hynnin ka sngi , u la ong ba kane ka kam , Ka m dei jong ka District Council , namar ka jingjied ïa u Secretary Shnong Ka dei ka kam jong ka Dorbar Shnong bad ka rukom jied ruh ka dei ka ba la pynbeit hi da ka Shnong .

“ Ka District Council Ka m don bynta eiei ” , u la ong .

Ka Shella kum ka Elaka ka dei ka Confederacy bad u khlieh duh jong ka , U dei u Wahadadar .

Wat u Wahadadar ruh u m don bor eiei ha ka ba ïadei bad kane ka kam jied Secretary Ym tuklar ka KHADC ïa ka kam Shnong ha Shella Shillong , Ïaiong 30 : U MLA ka Mawlai Constituency Bah Process T.Sawkmie U la kyrpad ïa ka sorkar Meghalaya Democratic Alliance ( MDA ) ba ka n pynjlan shuh shuh ïa ki sngi pynrung kyrteng ïa ki paidbah hapoh ka Meghalaya Health Insurance Scheme ( MHIS ) - IV ha Mawlai .

“ Nga kyrpad jur ïa u Myntri ka koit ka khiah Bah A.L.Hek ba u n pynjlan shuh shuh ïa ki sngi ba n pynrung kyrteng ïa ki paidbah hapoh ka MHIS - IV ha ki kyntoit bapher bapher ka Shnong Mawlai “ ong u Bah Process .

Lah ba n kdew ba ka skhim MHIS - IV Ka la sdang trei kam biang ha Jylla naduh ka 1 tarik u Rymphang mynta u snem bad lyngba kane ka skhim , Kawei ka Longïing ka don hok ba n ïoh ïa ka Insurance ba kot T.5 Lak ha ba leit phah sumar ïa ka jingpang jingshitom .

U Bah Process u ong , ka thong jong ka MHIS - IV Ka n nym poi sha ka ba jop lada ka jingpynrung kyrteng ïa ki paidbah ka m long ka ba la leh pura ne ba n pynthikna ba man u nongshong shnong ka Jylla u don kyrteng ha kane ka skhim .

Ha ba kdew ïa kaei ka ba jia ha ki kyntoit ka Shnong Mawlai , une u MLA u ba dei ruh u Chief Whip ka Liang Pyrshah ha Ïing dorbar Thaw Aiñ ka Jylla u la ong “ Ki paidbah ki la ud ba ka Tnad ka koit ka khiah ka la buh lyngkot palat ïa ka por bad ki sngi ha ka ba n pynrung kyrteng ha ki Shnong ki Thaw ” bad bynrap “ Bun ki Longïing Ki m shym la ïoh lad satia ba n pynrung kyrteng ïa lade ba n ïoh ïa kane ka skhim ka ba la ai shibun ki jingmyntoi ha ka pang ka shitom ” .

Kat kum ka jingong jong u , “ Ka jingbuh lyngkot palat ïa ki sngi pynrung kyrteng ka la pynduhlad khamtam ïa kito ki Longïing ki ba hap ba n beh ïa ka bylla bad ka kamai jakpoh ” .

U Bah Process u ong ha ka jingshem jong u , ki Longïing ha manla ki kyntoit , ki hap ba n ieng laiñ baroh shi sngi ba n ap ïa ka pali ha ka ba n ïoh shondur na ka bynta ba n ïoh ïa ka MHIS CaRD .

U Ong , ki kyntoit ha Mawlai ki dei ki ba la heh bad u Nongshong shnong u dei u ba la bun bha ... Ba n pynlong ïa ka jingpynrung kyrteng ba tang 3 - 4 sngi ka m long ka kam ka ba suk ha ka ba n pynthikna ba la kdup lut ïa baroh ki Longïing ka Mawlai ha kane ka skhim jong ka sorkar Jylla .

Namar Kane , une u MLA u la buh ka jingkyrpad ïa u Myntri ka Tnad ba u n nang pynjlan shuh shuh sa kattokatne sngi ïa ki jingpynrung kyrteng ha ki kyntoit bapher bapher jong ka shnong Mawlai bad ba n buh ruh ïa ka jaka ( Centre ) hapoh ka Tnad ka ba n khmih beit thik tang ïa ka jingpynrung kyrteng ïa ki paidbah ki ba dang shah ieh shadien ba n ïoh ïa kane ka skhim .

Kumta la pyntip ruh ïa ki paidbah ba ki n ym bret ïa ki slip Voting ba ki don ki Lucky Number .

Na RiBhoi District , Ki ba la rung sha ka Grand Finale ki kynthup ïa ka heprit Ngadahunlang Nongnengdaloi na ka shnong Pyllun - Umroi , ka Divya Tado na Umden Nongtluh , u samla Williamson Jala na Umsawkhwan - Ki ba dei ki nongshad - u samla Bloomingstar Sylliang na IewMawlong , Nongpoh bad i kong Darilinshis ha Barim na Mawtneng , Bhoirymbong ( Ki ba dei ki nongrwai ) bad ar tylli ki kynhun shad - ka Green Image Crew na Byrnihat bad ka Fusion Squad Crew na Sumer .

Na South WeST Khasi Hills District , ki kynthup ïa u Rikupar Syiemlieh na Photjaud Rangthong , u Rangdajied Khardewsaw na Rangjadong , ka samla Daisyrose Kharjahrin na Sakwang - Ki ba dei ki nongshad bad ka samla Lawanpynhun Nongsiej na Mawkyrwat ka ba dei ka nongrwai .

Na EaST Khasi Hills ki kynthup ïa i heprit Dahun Thabah na Sohiong , i Darikynti Rani na Mawdngung , u Planborlang Khyllait na Nongthliew bad u Ditarius Mawlong na Nongliput ( ki ba dei ki khynnah shad ha ka jinghikai u samla Kitborlang Khyllait na ka Rise Up Academy ) .

Nangta i Iwanda Marwein na Sohiong , ka samla Daïakmenlang Rani na Tyrsad , u samla Bobby Shangdiar na Mawsmai , u samla Dominic Temsen na Ichamati ( Ki ba dei ki nongshad ) bad ka samla Cordilia Rapmai na Saikarap , u samla Wallambok Katrai na Mawlai Iewrynghep bad u samla Wonderful Nongkynrih na Mawlai Kynton Masaar ( ki ba dei ki nongrwai ) bad ka Rafin Nongrum ( Mawlai Mawiong ) .

Na WeST Jaiñtia ki long i heprit Daïaphika Lymba i ba dei nongshad na ka shnong Shnongpdeng , Dawki , WeST Jaiñtia Hills bad u Aryan K.Sangma na Williamnagar , EaST Garo Hills U ba dei u nongshad Shnong , la ïathuh u CEM ka KHADC .

Lah Ba n kdew hangne ba hynnin ka sngi , la mih ka jingïaklumar hapdeng ki Pulit bad ki paidbah ka Shnong Shella , Ha ba ki bor Pulit ki la thmu ba n leit pynsangeh ïa ka jingïajied ïa u Secretary ka Dorbar Shnong , katkum ka jingbthah jong ka Subordinate Court ka District Council , namar ba ka la pynsangeh shuwa ïa kane ka jingïajied Secretary Shnong .

Hynrei ka jingïajied ka la ïa jied ka la ïaid beit bad ka jingleit tuklar ki Pulit , ka la wanrah ka jingbitar na ka liang ki paidbah , kynthup ruh ïa ki kynthei .

Ha kane ka jingïaklumar la don ruh katto katne ki ba la mynsaw malu mala .


﻿Ka long ka sien ka ba nyngkong eh ha ka histori jong kane ka thaiñ shatei lam mihngi ka ri India ba ka jingïoh kurup pisa ba bun tam eh ka n long ha kane ka election MP LokSabha ba mynta u snem 2019 bad nalor kane ka jingsei bad thep pisa ka ba jur eh ha ki 68 tylli ki bank ha kane ka thaiñ .

Halor kane ka Directorate of Income Tax ka la thung da ka Special Task Force ( STF ) Ba n tohkit bniah khnang ba n lap ïa ki jingshisha shano la thmu ba n pyndonkam ïa ka pisa ba la ïoh kurup bad kumjuh ruh ïa ka pisa ba ïasei bad ïa thep ha kitei ki bank .

Ha ka Election MP LokSabha 2014 ka Income Tax ka ïoh kurup tang 1.21 klur tyngka ka pisa hynrei ha kane ka election MP LokSabha 2019 pat la ioh ba n kurup haduh 8 klur tam ka pisa na ki 8 tylli ki jylla jong kane ka thaiñ kynthup ïa kane ka jylla Meghalaya .

Kat haduh mynta ka sngi 22 tarik Iaiong ka Income Tax ka la ïoh ba n kurup haduh 8 klur tam ka pisa ka ba long hynniew shah ïa ka ba la ioh kurup ha u 2014 .

U Principal Director jong ka Income Tax Investigation jong ka North EaST Region ( NER ) u Sanjay Bahadur u la pynpaw ba kane ka jingïoh kurup ka long namar ba la jur ka jingpeitngor bad buddien bha ïa ka rukom pynlut pynsep ha kito ki jaka ba idon ka jingsuba bad ïa kane la ïatrei lang bad ki bor synshar jylla , ki bor pulit bad ki bor pynïaid district .

Hapdeng ka jingduna briew hynrei la phiah bad buh ha kata ka rukom ïa ki 150 ngut ki briew jong ka tnad ba n buddien bad peitngor bniah ha ki 112 tylli ki district bad 12 tylli pat ki Air Intelligence UnIT ( AIU ) bad da ka jingiatrei lang ki Chief Electoral Officer ( CEO ) jong ki jylla , ki bor pulit , ki CISF , Assam Rifles , CRPF bad ki Bank la lah ba n khang lad bha ïa ka jingïatheh ne pyndonkam pisa ha kane ka election , ong u Sanjay .

U la ong ïa ka STF yn khlieh da ki ar ngut ki ophisar kata u Subhrajyoti Bhattacharjee u Additional Director & Nodal Officer bad u Mrinal Das Joint Director jong ka Air Intelligence UnIT ( AIU ) bad kane ka kynhun ka n tohkit ïa ki hajar ngut ki briew ki ba la isuba ka rukom thep bad sei pisa ha ki 68 tylli ki Bank Ki ba don ha kane ka thaiñ shatei lam mihngi ha ka por election MP LokSabha 2019 .

La ai por ïa kane ka kynhun tohkit ba ka n ai ïa ka kaiphod ba nyngkong eh hapoh shibnai bad hadien kane yn sa pynshitom ïa kino kino ki ba ym lah ba n ai ka jubab ka ba biang kat kum ki kyndon ain halor ka jingsei bad thep pisa jong ki ha kitei ki bank .

Nalor kane ka jingbishar bniah ka n long ruh halor ki affidavIT ba la ai da ki kyrtong ïa leh election kumba ki la ai sha ka Election Commission halor ka jingdon jingem jong ki .


﻿Ka sorkar ka la phah mynta ïa ki Heh ka Ministry of Health & Family Welfare ba n leit sha Rilum Garo ha ka ba n peit thuh ïa ka jinglong jingman hapoh ka thaiñ namar ka jingpang Japanese Encephalitis ka ba mih na u sniang .
U Regional Director ka Ministry u Dr Mazumdar u n sa hiar mynta ka sngi na Shillong sha rilum Garo bad ka kynhun ki riew shemphang ka JE ( Japanese Encephalitis ) Division ong ka Ministry ruh ki n sa wan poi ha kine ki sngi ba n wan ba n peit thuh bad tehlakam ïa ka jingpur jong kane ka jingpang .
“ U Regional Director ka Ministry of Health & Family Welfare bad ka kynhun ki riew shemphang ka JE ( Division ) jong ka Ministry , ki n sa hiar sha Rilum Garo ba n peit thuh ïa ka jinglong jingman ” ong u Director Health service ( MI ) Dr A.War Haba ïakren bad u Mawphor .
U Dr A.War U la pyntip ruh ba i Deputy Director i ba ei ruh i State Nodal Officer ka National Vector Borne Disease Control Programme , I n sa hiar lang mynta ka sngi sha Tura ba n iarap ïa ki Doktor hapoh ka thaiñ .
Kat kum ka jingong jong u , ka jingpang Japanese Encephalitis ka la khie ha ki lai tylli ki District ka Rilum Garo ka EaST Garo Hills , South WeST Garo Hills bad WeST Garo Hills .
Hynrei u ïathuh ba ka jingdon jong ki briew ba la wan shim dawai namar kane ka jingpang ki long 13 ngut bad kine baroh ki dei ki ba wan shim dawai kum ki Outdoor Patient ( OPD ) ym ba thiah Hospital .
“ Ïa mynta hi ngi m pat lah ba n pynthikna ïa ka jingdon jong ki briew ba ïoh ïa kane ka jingpang , ka lah ruh ba n kham bun na ki ba la wan shim dawai .
Ngi n sa tip thikna ïa ka jingdon ki nongpang ynda ngi la ïoh ïa ka kaiphod na ki kynhun ba leit sha Rilum Garo ” ong u Dr A.War ha bynrap “ Ka kynhun ka n sa pynthikna katno ngut ki ba pang bad kumno ka jingsumar ka ïaid ” .
U Dr A.War u pyntip ba ka Tnad ka koit ka khiah ka la bthah ïa ka Integrated Disease Survellance Programme ( IDSP ) jong baroh ki District ba ka n pyntreikam pura ïa ka kynhun Rapid Response Team ( RRT ) ha kine ki District ba n iarap ïa ki paidbah bad ba n tehlakam ïa kane ka jingpang .
U pyntip ba ka Tnad ka la nang phah shuh shuh ïa ki kor synreit dawai ( fogging machine ) sha ka thaiñ .
Haba kyntu ïa ki paidbah ba ki m dei ba n sngew sheptieng ïa kane ka jingpang , u Dr War U la ong “ Ka sorkar ka la shim ïa baroh ki sienjam ba dei ba n shim bad kane ka jingpang ka dei ka ba lah ba n tehlakam ba ka n nym pur ne saphriang ” .
U Myntri ka koit ka khiah ka Jylla Bah A.L.Hek hynne ka sngi balang u la lum ïa ka jingïalang ba kyrkieh bad ki ophisar ka Tnad ka koit ka khiah ba n twad jingmut halor ka jinglong jingman hapoh Rilum Garo namar kane ka jingpang .
U Myntri U la bthah ïa u DHS ( MI ) ba u n pynbiang ïa baroh ki dawai dashin bad ba n shim ïa baroh ki lad ki lynti ha ka ba n tehlakam ïa ka jingsaphriang kane ka jingpang .
Na ka liang u Secretary ka Tnad u Pravin Bakshi u la kyntu ïa ki paidbah ba ki n wan ïalam ïa kino kino ki briew ba suba don jingpang Japanese Encephalitis sha ki jaka sumar ba jan tam na ka bynta ba n leh ïa ki teST bad ba n ïoh ai jingsumar .
﻿Wat lada ki bor ba pynïaid ïa ka elekshon District Council , ki la kam ba ka jingïajied ïa ki nongmihkhmat sha ki ar tylli ki District Council ka long ka ba ïaid beit , hynrei kawei ka Video ba la paw ha ki Social Media ka paw ba ka m long satia kumba la kam .
Kane ka Video ka ba la mih mynta ka sngi , ka pyni ba uwei u briew u ba la NPP na Nartiang , U ba long ruh u Myntri ka sorkar MDA , u Bah Sniawbhalang Dhar , u la leit ba n tuklar ïa ka jingïathep vote ha kawei na ki Polling Station .
La ïohi bad ïoh sngew ba une u Myntri , u ba la kup da ka shawl Naga ha ka video ka ba la ring nadien , u la ong , “ ki ba pyrshah ïeng shatai , ïeng lain tang ki ba kyrshan ” .
U Bah Sniaw u la kren da ka Pnar ïa kine ki kyntien .
Shuh shuh kane ka Video ka ba ym tip mano ba la ïoh ring , ka pyni ba ki paidbah ki ba don ha u lain , ki m shym la ong eiei , hynrei ki la shu ïa peit bad sngap .
La ïohi ruh ba ki ophisar pynïaid elekshon ki m shym la don ba mih shabar ba n peit ïa kane .
Ym shym la ïoh jingtip la ki ba pynïaid elekshon ki la shimkhia ne em halor kane ka video .
Hynrei ha ba ïa kren bad u Bah Sniawbhalang , u la ong ba kane ka Video ka ba la paw ha ki Social Media ka dei ka ba bakla , namar na ka liang jong u , kum u nongmihkhmat ha ba u la poi ha katei ka Polling Station , u la lap ba ki paidbah ki la shu ïa lum lympung khlem ïeng laiñ satia .
Kumta na ka liang jong u , u la tuklar lang da ka ba ong ba kito ki ba pyrshah ïa ka jingpynbeit jong ka Shnong ba n ïeng lain ki m dei ba n don ha jaka thep vote , hynrei ki in don tang kito ki ba ïeng ha u lain .
“ Kam dei kumba la paw ha ka video ba nga la beh ïa ki ba pyrshah ba n nym ïeng lain ” , u la ong .

﻿Ka result jong ka elekshon MDC 2019 khamtam ha KHADC , ka pynpaw ba ki Seng Riewlum ki la nang hiar bad la nang kiew ki National Party .

Ha ka jingïañiew vote ha ka sngi Saitjaiñ , ka HSPDP ka ba la jop 7 Seat ha u 2014 , mynta ka jop tang 2 Seat .

Ka KHNAM Ka ba la jop 4 Seat ha u 2014 , mynta ka khlem jop wat tang iwei ruh .


Ka Congress ka ba la jop 10 Seat ha u 2014 ka neh katjuh bad kumjuh ruh ka UDP ka ba jop 6 Seat ha u 2014 mynta ruh ka jop biang katjuh , kata 6 Seat .

Ka Seng ka ba kiew eh ha kane ka elekshon MDC 2019 , ka dei ka Seng NPP , Ka ba la jop haduh 7 Seat .

Ha u 2014 ka NPP kam don MDC eiei , hynrei la shu ïasnoh hadien da ki MDC na kiwei pat ki Seng .

Shuh shuh kane ka jingïañiew vote ka pyni ruh ba ka UDP ka ba la ju long ka Party ba khlaiñ bha ha Ri Bhoi District , mynta kam shym la jop wat tang shi Seat Ruh .

Ha u 2014 ka UDP ka la jop 2 Seat .

Nangta kawei pat ka ktem ba khlaiñ bha jong ka UDP , ka Mairang ha kane ka elekshon , ka la khyllem ha ka Congress , ha ba u Sitting MDC , u Bah Equator Nongrang , u la shah pynlliem ha u kyrtong ka Congess , u Bah Batskhem Ryntathiang , U samla ba la pyndep ïa ka jingpule Bachelor of Divinity .

Na Mawthadraishan , ka ktem jong ka UDP hapoh ka jingïalam u Bah H.B. Nongsiej , MLA ka la nang skhem nang skhem , ha ba u kyrtong ka Seng , u Bah Jambor War , u la pynlliem ïa u Sitting MDC , u Bah B.B. Warjri .

U kyrtong ka HSPDP , u Bah Damien L. Marshangbai , u la poi sha ka kyrdan ba lai .

Ka Ktem jong ka UDP , ka la khyllem ruh ha Umsning , ha ka ba u Bah Donkupar Sumer , u la shah pynlliem ha ka kyrtong jong ka PDF , ka Kong Mac Dalyne Sawkmie Mawlong .

Na Nongpoh ruh ka Kong Rona Khymdeit , Sitting MDC ka la shah pynrem ha u kyrtong ka Congress , u Bah B. Rani .

Ka UDP ka la ïoh knieh biang ïa ka Sohra na ka Congress bad knieh ruh na ka NPP na Lyngkyrdem - Laitkroh .

Ka la ïai bat biang ïa ka Shella .

Ka HSPDP ka la shah pynkhyllem noh na Nongkrem , Rambrai Jyrngam , Nongstoiñ , Sohryngkham , Nongshken , Mylliem bad Mawshynrut , ka ba ka la jop ha u 2014 .

Kane ka Seng ka la shah pynkhyllem lut ki ktem ha WeST Khasi , naduh Nongstoiñ , Mawshynrut , Rambrai bad Mawthadraishan .

Ka KHNAM , ka la duh noh baroh saw tylli ki Seat ba la jop ha u 2014 , kata na Jaiaw - Mawprem , Mawkhar - Pynthor , Nongthymmai bad Mawlai .

Ka NPP Ka la jop na Jirang lyngba u Bah Victor Ranee , Bah Rangkynsai Kharbuki na Umroi , Bah P.N. Syiem na Mawkhar - Pynthor , Bah Pyniaid Sing Syiem na Sohryngkham , Bah Alvin Sawkmie na Mawsynram , bah Mitchell Wankhar na Laban - Mawprem .


﻿Tang khyndiat kynta hadien ba la pynbna ïa ka result jong ka elekshon MDC ha Khasi Hills Autonomous District bad Jaiñtia Hills Autonomous District Council , ka Congress marmar ka la leit ïa kynduh ïa ki nongïalam jong ki Seng Riewlum na ka bynta ba n ïa trei lang ba n ïoh thaw ïa ka Executive Committee ha KHADC .

da ka jingjop jong ka Congress haduh 10 seat ha KHADC , hynne ka sngi saitjaiñ , u Nongaiktien ka Congress , u Bah Himalaya M. hangpliang bad u Bah Kennedy C. Khryiem ki la leit ïa kynduh markhmat ïa u Dr. Donkupar Roy ha ingsah jong u ba n pan jingkyrshan na ka UDP ba n ïoh thaw ïa ka Executive Committee ha KHADC .

Ha KHADC , ka UDP ka la ïoh khur 6 Seat , ka NPP ka la ïoh 7 Seat , ka HSPDP 2 Seat , ka PDF 1 Seat bad lai ngut ki Kyrtong Shimet .

Kumba ka long mynta , ka UDP ka ba la thaw ïa ka Kynhun Regional Democratic Alliance da ka ba ïatehlok bad ka Hill State Peoples Democratic Party ( HSPDP ) , ka la ai jingkyrshan ïa ka Kynhun Meghalaya Democratic Alliance ( MDA ) ba la ïalam da ka National People’s Party ( NPP ) ïa ka ba la kyrshan lang da ka HSPDP , ka PDF bad ki MLA Independent Katkum ba la lah ba n sngewthuh , ka UDP ka n pynneh beit ha ka jingïatreilang bad ka Kynhun MDA Ka ba ïalam ïa ka Sorkar ha ka Jylla Meghalaya .

“ Ngi khmihlynti kito ( ki seng saiñpyrthei ) ki ba ïa trei lang hapoh ka Sorkar ki n ïa trei lang ruh ha KHADC , ” ong u Dr. Donkupar Roy ha ba ïa kren bad ki nongthoh khubor .

Ka n jia long biang sa shisien ba ka Congress ka ba la jop bun paid ka n hap ba n shong ha ka liang Pyrshah kumba la jia ha ka Ingdorbar Thawaiñ ka Jylla , katba ki seng saiñpyrthei ba ïa trei lang hapoh ka Meghalaya Democratic Alliang ki la shong ha ka Liang Synshar .

“ Ngi n sa lum ïa ka jingïalang jong ki MDC jong ngi .

Ngi kyrmen ba ngi n ïasynrop lang kumjuh .

Ngi kyrmen ba kajuh ka kynhun synrop ka n ïa lap ha ka Jylla bad ha District Council , ” ong u Dr. Donkupar u ba long u President ba rangbah ka United Democratic Party .

Ha ba kylli , u Dr. Don u la jubab , “ ngam pat lah ba n ong ba ngi kyntait ïa ka jingtyrwa jong ki ( Congress ) .

Ka ba nga kwah ba n ong ka long , ngi n hap ba n ïa kynduh shwa ïa baroh ki MDC ka Party shwa ba n shim ïa ka rai halor kane .

” Ha ba bishar ïa ka resol ha JHADC , ka pynpaw shai kdar ba ka Congress ka n hap ba n shong ha ka liang pyrshah katba ïa ka Executive Committee yn sa ïalam da ka NPP bad ka UDP ki ba ïa trei lang hapoh ka kynhun jong ka MDA .


U Myntri Rangbah Duh ka Ri u Narendra Modi , u la bthah ïa ki ophisar ba ki n weng lut ïa baroh ki dieng pynkiang ha ka ba n pynurlong ïa ka mission pynïoh ïing ïa baroh hapoh u 2022 jong ka sorkar Pdeng .
U Modi U la pynmih ïa kane ka jingbthah ha ka sien shong jingïalang ba nyngkong eh jong ka sorkar ba iatai halor ka jingpyntrei ïa ki mission ha ka por ka ba dei , hadien ka jingwanphai sha ka bor Ha ka sorkar NDA ba la leit noh , u Modi U la pynlong haduh 29 tylli kum kine ki jingïalang , Ka ba la shong bishar haduh 257 tylli ki project ki ba kot ïa ka jingmang tyngka haduh T.12 Lak klur .
Hynne ka sngi balaing , u Myntri Rangbah Duh u la bishar ïa ka jingïaid jong ka kam ka ba ïadei bad ka PM Awas Yojaya .
U la ba n jur ïa ka rai jong ka sorkar jong u ba n pynthikna ba ym dei ba n don kawei ruh ka longïing ba n im khlem ïing khlem sem hapoh u snem 2022 .
U la ban jur ïa ki ophisar ba ki n trei shitom ha ka ba n pynurlong ïa kane ka thong bad ba n weng lut ïa baroh ki dieng pynkiang ki ba kah ha lynti .
U Myntri Rangbah Duh u la shong bishar ruh ïa ka jingtreikam jong ka Health Insurance Scheme Ayushman Bharat bad la pyntip ha u ba palat 35 Lak ngut ki nongshong shnong ki la ïoh ïa ki jingsumar ei bad palat 16,000 tylli ki hospital ki la pynïasoh lang bad kane ka skhim .
Nalor Kane , u la khot ïa kren ruh ïa ki Jylla ki ba lah ba n iarap ha ka ba n nang pynjanai shuh shuh ïa kane ka skhim .
U ong , ka long ka ba donkam ba n hap wad bniah halor ka jingmyntoi bad ka jingiarap jong kane ka skhim khamtam ha ki District ki ba dang donkam shibun kieikiei .
U Modi ha kane ka jingïalang , u la shong bishar ruh ïa ka jingpyntrei ïa ki 8 tylli ki project lynti rel bad ki surok hapoh ka Ri .
Kine ki project ki don ha kylleng ki Jylla kynthup ka Bihar , Uttar Pradesh , Madhya Pradesh , Maharashtra , Himachal Pradesh bad Gujarat .
Ka Ri-Bhoi Youth Federation ( RBYF ) Western Zone ka la ai jingkyrshan pura ïa ka jingdawa u MLA ka Jirang Constituency u Bah Sosthenes Sohtun na ka sorkar ba n shna bad ba n siang rong noh ïa ka surok ka ba pynïasoh ïa ka shnong Umrit sha ka shnong Umling ki ba hap ha Ribhoi District .
Dang shen une u MLA ka Jirang Constituency u la aiti da ka dorkhas jingdawa ha u Myntri ka tnat PWD , u Bah Prestone Tynsong u ba long ruh u Symbud Myntri Rangbah ka Jylla .
Ka Seng , ha u kyrwoh ka la ong , ka surok na Umling ka dei u budlum jong ka ïoh ka kot jong ka thaiñ Ri-Bhoi Sepngi baroh kawei .
Halor Kane , ka seng ka la ju pynsngew sha ki tyndong skhor jong ka sorkar Jylla bad sha ka tnat PWD ba n pynstet noh mardor ba n shna ïa kane ka surok ka ba buh jingeh ïa ki paidbah ha ka leit ka wan .
Watla ka seng ka la tynruh sha ki bor ba dei peit , pynban ka m ipoi shaei shaei ruh bad ngi kyrmen ba ka jingtuklar hi u MLA da lade ka n pynurlong noh kham kloi ïa kane ka jingdawa ki paidbah , ong u kyrwoh na ka Seng .
Ka Seng ka kyrpad ruh ïa ka sorkar Jylla ba ka n phaikhmat lem sha ka thaiñ Jirang bad ha kajuh ka por ka kyrpad ïa u MLA ba u n buddien khlem shongthait ïa ka dorkhas jingdawa ba u la aiti sha u Myntri ka tnat PWD .
Ha kajuh ka por ka seng ka ai jingkyrshan pura ïa ka Western Ribhoi Dorbar ka ba la dawa ba dei ba n dang pynnneh ïa u Bah Ennias Rani kum u RO jong ka tnat Soil & Water Conservation ka Patharkhmah halor ka nongrim ba u dei u briew u ba dang ïoh ïa ka jingshynniah na ki paidbah .
Ka Seng hadien ka jingïakynduh ïa une u ophisar , u la pynpaw ba u kloi ba n kohnguh ïa ka jingbthah jong ka sorkar ba n leit sha ba la phah , ong u kyrwoh .
Ka Seng ka kyrpad ïa ka sorkar ba n sngap lem ïa ka sur u paidbah ka thaiñ ki ba dang don ka jingshahniah ha ka jingtreikam jong une u ophisar u ba ju kloi ba n peit ïa ka bha ka miat jong ka shnong ka thaw bad ïa ki paidbah jong ka thaiñ .
Wat hapdeng u slap u ba jur , ki nongshong shnong jong ka Sohra , ki la pdiang burom ïa ka met jong u Dr. Donkupar Roy Dkhar , ka ba la poi ha ka ïing jong u ha Mawpunkyrtiang , Ka ba don ha ka surok na Saitsohpen sha Mawsmai .
Da ki spah ngut ki paidbah , kynthup ïa ki khynnah skul , ki la kup da ki shatri ba n ïeng laiñ ha baroh ar liang surok , katba ka trok shipai ka ba kit ïa ka synduk metïap ka la ïaid ryngkat ka jingsynran lang u Myntri Rangbah ka jylla , u Conrad Sangma , u Myntri ka sorkar Assam u Himanta Biswa Sarma , ki Myntri ka sorkar jylla bad ki MLA , ki MDC bad ki ophisar .
La pdiang burom ïa ka met jong u da ki ophisar ka Sohra Civil Sub Division ryngkat ki ba ha ïing ha sem .
Ki ba bun ki paidbah ha ba la pynrung ïa ka met ha ïing ki la ïa ïam ïa lynñiar da ka jingbynnud namar ka jingkhlad noh u nongïalam jong ki .
Ha ka sngi ba tep , kata ha ka sngi Balang , ïa ka jingïaseng ha ïing ha ka por 10 baje mynstep yn pynïaid da ka Balang Presbyterian Jaïaw , namar ba u Dr. Donkupar u don Balang ha Jaïaw .
Hadien Kane yn rah pat ha Sohra Stadium ka ba don hajan Sohra College ha ka ba Ka n don ka State Funeral bad hangne Ka n don ka jingkren na ka liang u Myntri Rangbah Conrad Sangma na ka liang ka sorkar , u Bah Bindo M.Lanong na ka liang ka UDP , Bah Renikton L.Tongkhar na ka HSPDP .
Ki n don ruh ki jingkren na ka liang ki paralok bad na ka liang ka ïing .
Nangne ka jingïaid lynti ba khatduh u Lamphang ka ïingdorbar Ka n long sha Shella , ka shnong trai jong u , ha ka ba yn tep ha jaka jong u hi ha Shella bad ïa ka jingïaseng leh niam ba khatduh ha lum jingtep yn pyndep da ka Laitkynsew District , Shella Presbytery .
U Myntri Rangbah ka Jylla , Conrad K.Sangma ryngkat ki ummat kthang u la pynpaw ba wat la u kpa jong u , u Purno A.Sangma u la khlad noh naduh u snem 2016 hynrei ka jingkhlad kyndit jong u Dr. Donkupar Roy ka la pynlong ïa u ba n kynmaw biang bad sngew kumba u la duh biang sa shisien ïa u kpa jong u .
Nga la duh noh ïa i pa ha u Lber , 2016 hynrei mynta nga sngew kumba nga la duh biang ïa i pa jong nga , u la ong ha ba kren ha ka jingleh burom ba khatduh da ka sorkar ïa ka met jong u Lamphang ka ïing Dorbar Thawaiñ ka Jylla ba dei ruh MLA ka Shella , Dr. Donkupar Roy ka ba long mynta ka sngi Balang ha madan Mawpun , Sohra .
U Conrad u la ong ruh ba u Dr. Donkupar Roy um dei shuh tang kum u nongïalam ba la rangbah hynrei ruh u la long kum u kpa ïa baroh ki nongmihkhmat .
Kum u Lamphang u la pynïaid ïa ka ïing Dorbar ha ka rukom ka ba khlem shah liang da ka ba ailad lang ïa ki Liang Pyrshah bad ruh ïa ka Liang Synshar ba n jubab , u la bynrap biang .
Nalor kata , u ong ruh ba kum u President jong ka party UDP u bat ïa ka nongrim bad u m ju ailad satia ïano ïano ruh ba n shah rong noh .
Ka jinghikai ka ba nga ïoh na u ka long ba n ïoh ïa ka jingshaniah .
U la ju ong ruh ba lada ki paidbah ki m shaniah ïano ïano ka paw shai beit ba u ne kato ka briew ki m pat long ki ba bitdor ba n long ki nongïalam ha ka saiñpyrthei , bynrap shuh shuh u Myntri Rangbah .
Ha ba bynrap lang , u Senior Working President ka UDP , Bah B.M.Lanong u la ong ba ka Shella constituency ka la sei bun ki khraw pyrkhat bad ki riewshemphang tang ba kitei baroh ki ïap ynda la biang ka rta katba u Dr. Donkupar watla u la dep ba n bat lut ïa baroh ki kyrdan ha ka jingim kum u nongmihkhmat paidbah hynrei u la khlad noh tang shiteng por .
U dei shisha u ba ïohi jngai bad u don bun ki jingphohsniew bad kawei na ki , ka long ba ka Sohra ka n ïoh noh la ka distrik .
U la khmih lynti ba ka n urlong noh mynta u snem bad ïa kata u la pynpaw ha nga ruh , bynrap biang u Bah B.M.Lanong .
Nalor kata u ong ruh ba kumba la don ba pynpaw , u sngew ïahap jingmut ba na katei ka ïing , na katei ka kpoh ba n mih shakhmat ba n bteng pat ïa ka jingkit ka ba utei u kpa ka ïing u la buh na ka bynta ka jingmyntoi jong ka Shella Constituency , ka thaiñ bad ka jylla hi baroh kawei .
Ia kane ym dei ba n pyrkhat mynta hynrei dei ba n pyrkhat ha ka por ka ba biang , u la bynrap shuh shuh da ka ba jaw artad ki ummat .
U Bah Renikton Lyngdoh Tongkhar ha ba kren na ka liang ka sorkar Meghalaya Democratic Alliance u la ong ba u Dr. Don u dei u briew u ba baroh ki suk bad ki lah ba n kynduh .
U dei u briew u ba bat ïa ka kular bad dei na kata ka daw la lah ba n thaw ïa ka MDA .
U dei ruh u briew u ba phohsniew ïa ka jingïatylli lang jong baroh ki party riewlum .
Kane ka dei ka kam ka ba dang sahteng bad ïa kane ka kam u ieh ha ki nongïalam ba mynta ki ba n pyndep ïa ka , u la bynrap biang .
Na ka liang u Symbud Lamphang ka ïing Dorbar , u T.D.Shira u la ong ba ha ine i khyndiat por ba u don lang u la ïohi ba baroh ki dkhot jong ka ïing Dorbar Thawaiñ ki burom lut namar ka jinglah jong u ba n pynïaid beit ïaid ryntih ïa ka Dorbar .
U Myntri Rangbah barim ka Jylla ba bat kum u Nongïalam ka Liang Pyrshah ha ïing Dorbar , u Dr. Mukul Sangma u la ong ba naduh u snem 1993 ba u ïoh ba n trei lang ryngkat ryngkat bad u Dr. Don u la ïohi shisha ïa ka jingstad bad ka jingshemphang jong u .
U la ïathuh ruh ba bun ki khep ha ba ki don lang ha ka sorkar ki ju pan jingmut lang ha shwa ba n shim ai kino kino ki rai ki ba ïadei na ka bynta ka bha ka miat jong ka jylla .
Shuh shuh u ong ruh ba ha kine ki phew snem ba u ïoh ba n don lang u la tip shibun shaphang ka jinglong jong utei u nongmihkhmat khamtam eh ka jingbat jong u ïa ka kular .
U Dr. Mukul u la pynkynmaw ruh ba wat hadien ka elekshon MLA ha u 2018 ha ba ka Congress ka leit ba n pan ka jingïatrei lang , ka jubab ka ba u Dr. Don u ai ka long beit ka ba shai , kata ba n ïathuh ba ka party ka m lah shuh namar ba ki la dep ba n ai ka jingkular bad kawei ka liang ba n thaw ïa ka sorkar ha ka jylla .
Hadien kane la ïoh ruh ïa ka jingkren ba lyngkot na u Bah Balajiedkupar Synrem , khun rangbah jong u Dr Donkupar u ba la ïathuh ïa ka jingïaid lynti jong u kpa ha ka jingim kata naduh ba u sdang ba n rung sha ka saiñpyrthei bad tad haduh ka sngi ka jingïap .
La ïoh ruh ka jingkren na u paralok ba jan tam jong u, u Bah Bristarwell Chyne bad pynkut ia katei ka jingleh burom da ka Salami .
Ha katei ka jingleh burom ba la pynlong da ka sorkar la sakhi ruh naduh ki MLA ka Liang Pyrshah bad Liang Synshar , baroh ki Myntri sorkar , ki MDC , ki heh sorkar kynthup ïa u Chief Secretary , ki heh pulit bad ruh ki nongïalam jong ki seng saiñpyrthei bapher bapher , ki nonghikai ryngkat ki khynnah skul bad khamtam eh ki paidbah jong ka Shella constituency hapdeng u lapbah ki ap beit haduh ba n da kut ka jingleh burom khatduh ïa la u nongmihkhmat .
Ka Bharatiya Janata Party ( BJP ) ka la ïoh bat biang ïa u la kam synshar ha ka ri India hadien ka jingjop bun paid ha ka elekshon ba dang shu dep long shen mynta u snem 2019 sha ka Iingdorbar Thawaiñ Lok Sabha ka la khring ïa ki paidbah nongshong shnong ba n pynïasoh ïalade sha kane ka Party .
Kane ka Party hapoh ka jingïalam jong u National President u Amit Shah bad u Myntri Rangbah duh ka ri u Narendra Modi dang shen ki la pynmih ïa ka Mobile Application ka ba ailad ïa ki nongshong shnong jong ka ri India ba n pynrung dkhot ïalade sha ka BJP da ka ba shu telephone ha u nombar 8980808080 bym donkam siew pisa satia .
Ha Meghalaya , ka Bharatiya Janata Party ( BJP ) , Meghalaya State UnIT , ka la sdang ïa ka jingpynrung kyrteng ïa ki paidbah nongshong shnong ka Jylla naduh ka 6 tarik mynta u bnai bad ka ba dang bteng haduh mynta bad ba n sa pynkut pat haduh ka 11 tarik u bnai Nailar , mynta u snem .
U Vice President jong ka BJP , Meghalaya State UnIT , u Bah Arnest Mawrie u ba long ruh u Chairman jong ka Enrollment Committee jong ka Party ha ka jingïakren bad ki lad pathai khubor u la ong , naduh ka 6 tarik mynta u bnai ba ngi la sdang ïa ka jingpynrung kyrteng ïa ki paidbah ba n long ki dkhot hapoh ka Party .
Ha rilum Garo ki paidbah ba la pynrung kyrteng ïalade kum ki dkhot ba pura jong ka BJP ki la kot sha ka 40,000 hajar ngut ha EaST Khasi Hills ki la kot sha 30,000 hajar ngut ha rilum Garo bad kumba 4,000 hajar ngut ha Jaiñtia Hills , u la ong bad ïathuh ruh ba ki nongshong shnong ka Jylla ki ba pynrung kyrteng ïalade da ka ba shu leh Online ki la kot sha ka 20 hajar ngut eiei .
U Bah Mawrie u la ïathuh ba ka BJP Meghalaya UnIT ka buh la thong ba n kot haduh 2 Lak ngut ka jingpynrung dkhot ïa ki paidbah nongshong shnong ka Jylla .
Ha ba kylli u la ong , ngi ju sdang ïa ka jingpynrung kyrteng ïa ki paidbah sha ka BJP ha ka sngikha jong uwei na ki nongseng jong ka Party u Dr. Sham Prasad Mukherjee .
Ki paidbah ki ba don ka mon sngewbha ba n pynïasoh ïalade sha ka BJP ki lah ba n shim ( Download ) ïa ka Mobile App lyngba ka Internet , hadien kata shu telephone ha u nombar 8980808080 bad sa bud beit ïa ki kyndon bad ki jingbthah ba la batai , ong u Bah Mawrie .
Katkum ka jingïathuh jong une u Vice President ka Party , kine ki shi Lak tam ki n dei tang ki dkhot jong ka Party BJP hynrei naduh ka 12 tarik u bnai ba n sa wan ngi n sa sdang pat ïa ka jingpynrung kyrteng na ka bynta kito ki ba kwah ba n long ki nongkitkam jong ka Party .
Ka jingpynrung kyrteng ka n long ïa baroh ki jaidbynriew ki ba long ki nongshong shnong ba pura jong ka jylla Meghalaya khlem da kheiñ satia la ki dei na kano kano ruh ka jaitniam , bynrap u Bah Mawrie .
Ka kynhun Myntri jong ka Jylla ka la kynduh lang ha ka janmiet sngi Ba-ar ba n sngewlem halor ka jingkhlad noh u Lamphang ka ïing Dorbar Thawaiñ ka Jylla , Dr. Donkupar Roy u ba dei ruh u MLA jong ka Shella Constituency .
Ha ba kren bad ki lad pathai khubor hadien ka jingïalang , u Symbud Myntri Rangbah ka jylla , Bah Prestone Tynsong u la ong ba ka kynhun ka la rai ruh ba n phah ïa ka kyrwoh sngewlem ha ka dur jong ka Resolution sha ki bahaïing hasem jong utei u nongmihkhmat u ba la jop lynter kum u MLA ka thaiñ khlem shah rem .
Ka dei ka sngi ka ba sngewsih tam ym tang ïa ki bahaïing ha sem ne ki ba ieit ba thoiñ hynrei ïa ka sorkar jylla , ïa ka ïing Dorbar Thawaiñ bad khamtam eh ïa ka jylla hi baroh ka wei , u la ong .
La ïathuh ruh ba ka jinglehburom ba khatduh da ka sorkar jylla ( state funeral ) ïa ka met jong utei u rangbah ka n long ha Mawpun Stadium , Sohra naduh ka por 12 baje mynsngi haduh 1.35 baje .
La ïathuh ruh ba hadien katei ka jinglehburom yn pynkit pat ïa ka met jong u sha Shella ba n tep donburom .
U Symbud Myntri Rangbah ka Jylla , Bah Prestone Tynsong ha ka sngi Ba-ar u la kyntait ba ka sorkar jylla ka don hapdeng ka jinghiran ka pla tyngka .
Ha ba pynpaw ïa kane hadien ka jingïalang jong ka kynhun Myntri , u Bah Prestone u la ong , Ka pla tyngka jong ka sorkar jylla ka dang biang .
Donkam ba n tip mynta ba ïa ka mang tyngka ym tang ïa ka Meghalaya hynrei ïa ki jylla jong ka India baroh kawei ym pat mynjur ha Parliament , u la ong .
Shuh shuh u la bynrap ruh da ka ba ong , Katba ym pat mynjur ïa ka mang tyngka ba pura , kumta yn ym pat lah satia ba n tip ïa ka bhah ka ba ki jylla ki dei ba n ïoh .
U Symbud Myntri Rangbah u la ong ruh ba shen ha kine ki khyndiat sngi yn sa mynjur noh ïa ka mang tyngka ha ka ba ki jylla ki n sa tip bad ïoh ïa ka bhah ka ba la mang ïa Ki .
Ryngkat ki ummat , ha ryngkat ki sur jingrwai " Ha U Jisu nga la aiti " bad " Nga la hun ka mynsiem bad U Trai " , da ki hajar ngut ki paidbah ka jylla kynthup jong ka Shella Constituency ki la ai khublei khatduh ïa u Bah Donkupar , u nongïalam ba la shakri ïa ka thaiñ ha kine ki 31 snem kum u MLA .
Ha ka por kumba 6.3 baje eiei janmiet , la pynhiar ïa ka synduk metïap ha Jatap , Shella , ha ka jaka ba la pynkhreh kyrpang da ka ïing ryngkat ka thliew jingtep ka ba la shna bha da ki tiles bad ka jingim u Donkupar Roy Dkhar , ka la rung noh sha ki sla jong ka histori .
Da ki spah ngut ki paidbah ki la wan na kylleng ki ki jaka bad shnong ka thaiñ khappud ha ka por ba pynhiar ïa ka synduk hadien ba la pyndep aï ka jinglehniam ba khatduh da ka Laitkynsew District .
Ha ka por mynstep , hapdeng u lapbah , ki paidbah ki la dap ïa ka ïing ïa ka phyllaw bad ïa ki surok ha Mawpunkyrtiang , Saitsohpen , ha ka ba la pynlong ïa ka jingïaseng ba la pynïaid da ka Balang Presbyterian Jaïaw , hapoh ka jingïalam u Pastor W.C.Khongwir .
Ha shuwa ba n sdang ka jingïaseng la pynlong ïa ka jingïalang ba la pynïaid da u Bah Titos Chyne , MDC Sohra u ba long uwei na ki nongmihkhmat ba la ju don ha syndah jong I Bah Don naduh ki por mynshuwa .
Ha kane ka jingïalang la ïoh ïa ka jingkren na u Bah Metbah Lyngdoh , Working President ka UDP , U ba la pynpaw ka jingsngewdiaw ka ba khraw namar ka jingkhlad noh u President ka Seng , ka ba la long kum ka jingiehnoh khunswet ïa ka Seng .
U MLA Mairang , u la pynkynmaw ïa ki jingnohsynñiang u Lamphang ka ïingdorbar na ka bynta ka Seng .
U la ong ruh ba Bah Donkupar , u dei u nongïalam u ba ïai shah bad u bym ju leh shiliang ïano ïano ruh .
" U Dr. Donkupar , u la long u nongïalam bad u nongaibuit ai bor ïa ngi ha ki ba bun ki bynta " , la ong u Bah Metbah .
U Bah Teinwell Dkhar , MDC Shella bad CEM ka KHADC , u la ong ba naduh ba u rung ha jylli ka saiñpyrthei , u la trei hapoh ka syrngiew jong u Bah Donkupar .
U la ong ba u dei u briew u ba ieit ba n kyntiew ïa ka pule puthi bad u kwah ba lyngba ka jingnang jingstad dei ba n ïakhun pyrshah ïa ki bor ki ba nabar .
Dei namar kane ka daw ha ki jingïalang ïalap elekshon u m ju sngewtynnad ba n tem ïa ki jingrwai ieit ri ki ba kren pyrshah ïa ki briew ki ba nabar , namar u ngeit ba dei tang ka jingstad ka ba lah ba n ïada ïa ka ri bad ka jaidbynriew .
Kawei pat ka jingtrei shitom jong u , la ïathuh u Bah Teiñ , ka long halor ka koit ka khiah , ha ka ba u la pynïoh kawei ka CHC bad bun tylli ki PHC ha Constituency .
Nangta u la trei shitom ruh ba n pynïoh ïa ki lynti ki syngkien ha kylleng ki shnong ka Constituency .
U Bah Saiñkupar Fancon , u para khatduh jong u Bah Donkupar , u ba la kren na ka liang ka ïing , u la kular hakhmat u paidbah ba ka ïing ka sem jong u Bah Don , ka n nym ieh satia ïa ki paidbah jong ka Shella Constituency .
" Kum ka ïing ngi n nym ieh satia , wat lada u Dishe u m don shuh " , u la ong .
U la kular ruh ba kum u para , U n nym ieh ïa ka ïing ka sem u hymen , kumba u Bah Donkupar , u la kular ïa ka ïing ka sem u hymmen rangbah jong u ha ka por ba khlad .
La ïoh ruh ïa ka jingkren na u B.G.Momin , u nongïalam ka UDP na Garo Hills , nangta na u Acting Wahadadar ka Shella Confederacy bad na u Sordar ka Elaka Saitsohpen .
Hadien kane ka Balang ka la shimti ba n pynïaid ïa ka jingïaseng shuwa ba n rah sha Stadium Sohra ba n leh burom da ka sorkar jylla .
Ka North EaST Students Union ( NESO ) bad ka Khasi Students Union ( KSU ) ki la pynpaw ïa ka jingpyrshah bad ka jingbymsngewïahap ïa ka Draft Education Policy 2019 jong ka sorkar India ka ba pyrshang ba n kyntiew tang ïa ka Ktien Hindi bad pynduna ïa ka ktien Phareng .
Ka ri India , ka dei ka ri ka ba kdup ïa ki ba bun ki jaidbynriew bad bun ki jait ktien bad kiwei pat ki jait ktien , khamtam ki ktien tynrai dei ba n pynkiew lang bad ym dei ba n ïaleh ba n pynkiew tang kawei ka ktien , ong ka NESO bad ka KSU ha ka dorkhas ba ki la phah sha u Myntri ka Ministry of Human Resource and Development ( MHRD ) ka sorkar India , u Dr.Ramesh Pokhriyal Nishank mynta ka sngi baar .
Ka Draft Education Policy 2019 ka kham kren halor ka jingdonkam ba n don ïa ki Centrally Constituted Bodies ki ba n thaw ïa ki Policy bad ki Rule bad ba n shu bthah pat ïa ki Jylla ba ki n shu pyntreikam beit .
Kum kane ka polisi ngi m lah ba n pdiang da leilei ruh em namar ba ka long kum ka jingma ïa ka riti synshar jong ka ri , ong ka NESO .
Ka ba bha tam ka long ba n shu pan jingmut na ki Central Bodies bad ieh ha ka jingstad jong ki Jylla ba n shim ïa ka rai ba n pyntreikam pat na ka bynta ka jingmyntoi jong ki khynnah skul bad ha kajuh ka por khlem da pynjngut pat ïa ka tynrai jong kane ka Policy , la bynrap ka dorkhas na ka NESO ba la soi da u Chairman u Bah Samuel Jyrwa .
Katba na ka liang ka KSU ka la dawa lyngba ka dorkhas ba ka sorkar India ka dei ba n pynrung lang ha ki lynnong kot shaphang ka histori ki nongïaleh laitluid na kine ki lum Khasi Jaiñtia bad kumjuh ruh ïa ki jingthoh ki ba ïadei bad ka Kolshor u Khasi ha ka National Education Policy ( NEP ) .
Ha ka memorandum ba la phah sha u Myntri ka MHRD , ka KSU ka la ong , ha ki kot pule , don tang khyndiat eh ki jingthoh shaphang ki Khasi .
Shuh shuh ka Seng ka ong ba ka jingpynkhreh ïa kano kano ka Policy ka donkam ka jingpan jingmut lang na ki jylla , ha ka ba ki jylla ki hap shu pyntreikam beit .
Kane ka ktah ïa ka jingïadei hapdeng ki jylla bad ka ri India la ka ong ka Seng, da ka ba bynrap ba dei ba n ailad ïa ki jylla ba ki n pynkhreh la ka jong ka rukom treikam .
Halor ka jingthmu ba n pynjlan ïa ka jingpule ha ki Pre Primary School sha ka lai snem , ka Seng ka ong ba ka n ktah ïa ka jingkit ba khia ki kmie kpa , namar ba ki hap ba n pyllut tam sa shisnem ïa ka jingpule ki khun .
Nalor kata ka n ktah ruh ïa ka jylla Meghalaya ka ba dang sahdien ha ka liang ka pule puthi .
Kawei pat ka mat ba ka KSU ka la kdew ka long halor ka jingnang jngai ka kharai hapdeng u ba duk bad u ba riewspah bad namar kata ka daw ka long ba kane ka polisi halor ka pule puthi ka dei ba n peit ruh halor ka ïoh ka kot ki briew .
Ha ka ba ïadei bad ka Gross Enrolment Ratio ( GER ) ka Seng ka ong ba dei ba n shim ruh na ka liang ka jylla , ym dei ba n shim tang na ka ri India, namar ba rukom long na kawei ka jylla sha kawei pat ka ïapher .
Ka Seng ka dawa ruh ba dei ba n ai por kham bun na ka bynta ka jingïatai bad ïaphylliew jingmut halor ka NEP .
Ki MDC jong ka Congress ha Khasi Hills Autonomous District Council ( KHADC ) ki la pynpaw ka jingbynnud ka ba khraw halor ka jingkhlad kyndit u Lamphang ka ïing Dorbar Thawaiñ ka Jylla , Dr. Donkupar Roy ba dei ruh u MLA jong ka Shella Constituency .
Ka kyrwoh na u Nongïalam ka Congress ha KHADC , Bah Lamphrang Blah u la ong ba ka jingkhlad jong utei u rangbah u ba dei ruh u Myntri Rangbah barim ka Jylla , ka la dei ka jingduh ka ba khraw ïa ka jylla baroh kawei khamtam naba la tip ïa u kum uwei na ki nongmihkhmat ba la shemphang bha .
La ong ruh ba kum ka kynhun , ki phah ruh ka jingsngewlem sha ki bahaïing ha sem jong utei u rangbah .
Ha kajuh ka por ka South EaST Khasi Hills District Demand Forum ka pynpaw ïa ka jingsngewsih kthang halor katei ka jingkhlad kyndit jong u Bah Donkupar Roy u ba long u nongmihkhmat ba la slem jong ka Shella constituency bad ruh u Lamphang ka Dorbar Thawaiñ jong ka Jylla .
Ka thain Shella bad Sohra ka la duh noh ïa u rishot ba radbah u ba long u nongkit nongbah jong ka thain mynta la bun bun snem , ong ka kyrwoh ba la phah da u Joint Secretary ka Forum , Bah John W.Thabah .
La pynpaw ruh ba ka jingkhlad noh jong u ka long ka jingduh ka ba khraw khamtam ha ka ba ïadei bad ka jingïakhun jong ki ba n kyntiew ïa ka Sohra Civil Sub-Division sha ka District .
Ka kyrwoh ka ong ruh ba utei u nongmihkhmat u la kyntu ïa u Myntri Rangbah ka Jylla ba n sngap bad pynurlong ïa ka jingdawa jong ki paidbah ka thaiñ Sohra , Laitkroh bad Shella .
Ka Forum ka phah ruh ïa ka khubor sngewlem sha i kurim jong i Bah Donkupar bad ki khun ki kti , ki kur ki kha bad ki bahaiing hasem baroh halor kane ka jingduh ka ba khraw .
Wat lada ym pat lait ïa , kumba ju ong ki Khasi , hynrei ki ba bun ki la buh ka jingkylli mano ba n mih pli ha jaka u Bah Donkupar kum u MLA ka Shella ? .
Ka jubab halor kane i kumba ka thew sha u khun rangbah jong u , u Balajiedkupar Synrem .
Ki ba bun na ki nongkren ha ka jingïalang on tep ïa une u nongmihkhmat ba la khlad noh jong ka Shella , ki la pynpaw ka jingangnud ba n don ki ba mih na ka ïing ka sem u Bah Don ba n bteng ïa ki kam ki ba sah jong ka Shella Constituency .
" Ngi angnud ba na kane ka ïing ki n mih ki nongïalam ki ba n bteng ïa ki kam ba dang sah jong u Dr. Donkupar " , la ong u Bah Bindo M.Lanong , Senior Working President ka UDP .
Katto katne ki paidbah ruh ki la shu pynsngew ba dei ba n don ba mih na ka ïing u Dr. Don , namar ba u la shakri la 31 snem ïa ka Shella Constituency .
Hynrei don ki nongïalam ka UDP ki ba la pynpaw ba ka dang kloi palat ka por ba n ïakren, khamtam hapdeng une u lyoh u ba dum u ba tap ïa ka ïing bad ïa ka Seng hi baroh kawei .
U Balajied , u la ai ka jingkren na ka liang ka ïing ha ka jingïalang pyndon burom da ka sorkar ha Stadium Sohra ha shuwa ba n leit on tep ïa u Dr. Don sha Shella .
KYNTIEN LAMPHRANG Man kawei pa kawei ka jaitbynriew ka hap ïaid lyngba ki jingeh bad ki jingtynjuh ki ba khraw ha ka histori jong ka .
Teng teng ka lah ba yn long ka jingïada ïa lade na ki nongshun ki ba thmu ba yn pynjot - pynjulor ïa ka , ne na ka jingrung kyrthep ki nongwei - nongar lyngba ka khaï - pateng ne ka jingbuhai shnong .
Ha ki por hyndai - hynthai bunsien ka la long ka jingïaleh thma pyrshah ki nongshun ki ba mut ba yn wan knieh ïa ka jaka ka puta .
Hynrei ha kane ka juk mynta , ki jingma ïa ka jaitbynriew ki wan na kiwei pat ki daw , teng teng ki lah ba yn long ki daw napoh ïng hi .
Haba phai sha ka jaitbynriew Khasi jong ngi , ngi ïohi ba ngi don mynta ha ka khep jingtynjuh ka ba khraw .
Bun kiei kiei ki jia ha kane ka juk ki ba pyntlot bad pynjemrngiew ïa ka jaitbynriew .
Kine ki jingma ki wan na shabar bad na shapoh kumba nga n pyni hangne harum : 1) Ki jingma na shabar ki wan khamtam lyngba ka jingwanbuhai shnong ki bar - ri ha kane ka ri jong ngi .
Naduh ka por ba wan poi ki Phareng , la sdang ba yn ïoh rung ki mynder - Ri .
Ki Phareng ki la wan ïalam shibun ki Bengali bad ki Muslim ba yn trei kum ki clerk ha ki ophis jong ki .
Katba nang ïaid ki por kine ki la nangroi nangroi bad mynta hi ki la kot sha ki phew hajar .
Hadien ka jinglaitluid ruh , katba ngi dang don hapoh ka jingpynïaid ka sorkar Assam , ngi ïohi ïa ka jingrung kyrthep ki mynder ha kine ki lum jong ngi .
Bun ki Bangladeshi ki la ïohrung ha kito ki snem .
Nangta hadien ka thma Bangladesh ha u snem 1971 , ka sorkar jong ngi ka la shah ïa bun hajar ngut ki Hindu na Bangladesh ba yn buhai shnong hangne ha ri jong ngi .
Ki don mynta ha Rynjah Colony .
Ka jingbympyrkhat jngai jong ki nongïalam jong ngi ha kito ki snem ka la nang ailad shuh shuh ïa ki mynder ba yn rung ha kane ka ri jong ngi .
Kum ka nuksa , da ka jingbympynkhreh ïa la ki jong ki briew ba yn bat ïa ki kam sorkar bapher bapher , ngi la hap ba yn wer da ki mynder ba yn wan pynïaid ïa kito ki kam .
Ha kine ki snem ba mynta pat ngi ïohi ïa ka jingwanrung ki mynder lyngba ka poikha - Poiman .
2 ) Ki jingma na shapoh ki wan lyngba ki jingtlot jong ka imlang - sahlang jong ngi hi .
Kawei na ki jingtlot ba ngi ïohi mynta , ka dei ka jinghiar kyrdan u long kñi u ba la ju long u nongsynshar - khadar ïa ka kpoh bad ka kur - ka jait .
Kumta ka pateng mynta la ïohi ba ka im ha ka jinglaitlan ka ba palat .
Ka don ka jingthylli ka ba khraw ha ka bor saiñ imlang - sahlang .
Namar ba u kpa Khasi u m pat don bor eiei ha ka kolshor jong ngi , kumta tad haduh mynta hi , ïa ka jaka u kñi ym pat don ba wan pyndap .
Lehse da ka bor synshar ngi donkam ba yn pynkup - bor noh shisyndon ïa u long kpa ka ïng - ka sem , lymkumta ka jaitbynriew ka yn nangjot nangjot .
Ka jingim laitlan jong ki khun samla jong kane ka juk , ka ktah shibun ïa ka burom - ka ijot bad ïa ka lawei jong ka jaitbynriew .
Ka jingkhim jingmut jong ki Khasi ki ba don ha ki niam bapher bapher ka nang pynpait - pynpra shuh shuh ïa ka jaitbynriew .
Ka jingsngewniam bunsien ka wan hashuwa jong ka jingsngew jaitbynriew bad dei kane ka ba wanrah ïa ka jingbishni , jingïapeit matdong bad ka jingïashun - ïapen para ma ngi .
Ha kane ka kot ba rit , kiei kiei ki ba la thoh hangne ki m long ki ba u nongthoh u shu mutdur weibriew , hynrei ki mih na ki jingpeit-thuh bad jingbishar bniah jong u ïa ka imlang - sahlang ka jaitbynriew Khasi Mynta .
Lehse ki yn don ki ba yn kynthoh ba u nongthoh u long uta u “ prophet ka jingpynrem ” ( prophet of doom ) , hynrei kito hi ki ba la ïohi ïa ki jingkylla ki por bad ki ba la sakhi da la ki jong ki khmat ïa ki jingma ki ba apthap ïa ka ri bad ka jaitbynriew , ki yn ym lah khlem da mynjur bad u nongthoh .
U nongthoh hangne u kwah ba yn long tang kum u doktor ba yn eksamin bad wad bniah ïa ki jingpang ha ka jaitbynriew , ym ba yn pynrem ïa ka , hynrei ba yn ïarap ïa ka jaitbynriew ba yn dup tip ïa ki jingpang bad nangta kumno ba yn ai dawai ïa lade .
Nga kyrmen ba kane ka kot ka yn rung ha ki thliewïng Khasi baroh bad ba ki briew jong ngi ki yn pule bniah ïa ka .
da ka ba pule ïa kane lehse nga ngeit ba kito hi ki ba dang don ka jingieid bad jingburom ïa la ka ri bad ka jaitbynriew , ki n kyndit thiah bad ki yn sdang ba yn leh ei ei ba yn pynim ïa la ka jaitbynriew .
Kumba u Gandhiji u ong “ to long ka jingkylla ka ba phi kwah ba yn ïohi ha kiwei ” , kumta ruh nga ngeit ba iwei pa iwei na ngi ngi yn sdang pynbha pat ïa la ka jaitbynriew da ka ba pynbha shuwa ïa lade bad ïa la ka ïng - ka sem .
Ka m myntoi ba yn khmih lynti ïa kiwei ba yn kylla , namar lada baroh ki ïa khmih lynti kumta , yn ym don jingkylla ei ei .
Hynrei to ai ba ngi yn sdang na la rympei , na la jingim la jong ba yn wanrah ïa kane ka jingkylla ka ba ka ri ka donkam eh ha kane ka por .
LYNNONG 1 Ka Jaitbynriew Ba kyrpang ? La slem bah ba ngi ki Khasi ngi kheiñ ïa lade bad ïa la ka jaitbynriew ba ka dei ka jaitbynriew “ Ba kyrpang ” .
Hato kane ka dei ka jingshisha ne tang ka puriskam ? Nga ngeit ba man kawei pa kawei ka jaitbynriew ka kheiñ ïa lade ha kajuh ka rukom .
Hynrei bun napdeng jong ki pat ki la peitmat noh bad ki pyllait noh ïa lade na kum kata ka jingpyrkhat mutdur .
da lei lei ruh ka m dei ka ba sniew ba yn kheiñ ïa lade ba ngi dei ki ba kyrpang , ki Jiw ruh ki kheiñ ïa lade kumta , hynrei ka ba sngewsih pat ka long ba ngi pynlong ïa kane tang ka jingmutdur .
Kumba ha ka ktien phareng ki ong “ ngi im tang ha ka jingphohsniew ” ( we live in fantasy ) .
Khlempep ka jaitbynriew Khasi ka don ïa kiei kiei ki ba pynlong ïa ngi ba yn sngew sarong ïa lade .
Ngi don ïa ka niam tip briew - tip blei , ïa ki hok - ki sot , ki aiñ - ki kanun bad ka kolshor ka ba kynsai .
Haba nga pyrkhat ïa ki aiñ ksiar jong ki Khasi : Kamai ïa ka hok , tip briew - tip blei , tiphok - tipsot , tipkur - tipkha bad tipburom - tipakor , katno nga sngew ha mynsiem ba ka jaitbynriew jong ngi ka long ka ba la ïoh jingpynshai na u Blei hi naduh ki por hyndai hynthai .
Nalor kata napdeng ki kynhun riewlum baroh ha kane ka thaiñ , ngi ki Khasi ngi donbok tam na baroh ba ngi don ka ri ka ba phylla tam na ki liang baroh : ka mariang ka ba iphuh - iphieng , ki lum - ki them ki ba jyrngam bad ki ba itynnad , ki wah - ki phud ki ba phyrnai da ki um ba sngur khlir khlir , ka lyer ba iwbih , ki syntiew - ki skud ki ba har - rukom , ki sim - ki doh ki ba laiphew rong bad ka suiñbneng ka ba paka shisha .
Ngi lah ba yn nam shuh shuh bun kiei kiei ki ba phylla ha kane ka ri jong ngi .
Hynrei kumba ka paw mynta pat , imat ngi la sdang ba yn shu rieh - tngen ïa lade ha kine kiei kiei baroh , khlem da leh ei ei pat ba yn pynneh - pynsah ïa kita baroh .
Haba peit tang ïa ka jingkhuid - jingsuba , ngi ïohi ba ngi la randien shibun .
Ka Wah Umkhrah ba pawnam ba la rwai - nam da u myllung Victor Bareh , peit mynta la jia aïu ïa ka .
Ka la kylla long ka nala paiñkhana jong ka sor Shillong .
Ka Shillong hi ba la ju ai nam da ki phareng kum ka Scotland jong ka ri mihngi , mynta pat ka la kylla long ka Bihar jong ka North - eaST .
Ka jingjaboh kat sha ba phai ki khmat , ka jingsma iwtung ha ki lynti - Syngkien , ha ki ïew - ki hat .
Haba ïaid na katto katne ki jaka jong ka sor Shillong kum na Ïewduh , na ThemMotor , na Ïew Polo , ngi sngew kumba ngi ïaid na ki lynti - syngkien ha ri thor ym shuh ha ri la jong .
Imat bun ki Khasi jong ngi ki la ïa long lang kum ki dkhar ha ka jinglehsih .
Nga la ïohi katno sien shuh ki Khasi jong ngi hi ki ba bret pathar ïa ka jaboh - jabaiñ ha surok bad ki ba biah kwai ne tah shun kylleng ki jaka .
Kane ka jinglong ba ijli ka la ïa bit lang sha nongkyndong ruh namar wat ki nongkyndong ruh ki la sdang ba yn bret pathar ïa ki kot - ki sla , ki jingsop jingbam bad ïa ka jakhlia baroh .
Ki wah ha ki nongkyndong ki la sdang ruh ba yn jaboh katba nang mih ki sngi - ki ïa .
Ha ka jinglong briew ruh ka jaitbynriew Khasi ka la nang hiardor na kawei ka por sha kawei pat .
Ngi m long shuh kata ka jaitbynriew tip briew - tip blei , tiphok - tipsot ne tipburom - tipakor .
Ki jingsniew bahar - rukom ki la rung ha ki dohnud briew .
Ki Kamsang - kamrunar ki ba ngi m ju ïohsngew koit hyndai kum ka pynïap - lade ( Suicide ) , ka leh beijot kynthei ( Rape ) , ka pynïap - briew ( Homicide ) , ka thok - ka shukor bad ka bamsap - bampong , mynta ki la kynrei bha hapdeng jong ngi .
Bunsien ngi ong ïa lade ba ngi dei kita ki khristan , ba ka jylla jong ngi ka bun ki nongbud u Jisu , hynrei sngewrem pynban ba yn ong ba ka jylla Tripura ba synshar ki Hindu ka kham kiew ha ki liang baroh namar ba katei ka jylla ka dei ka ba duna tam ha ka bamsap .
Ka sorkar jong ngi ka ba pynïaid da ki khristan ka dei pynban kawei na kito ki ba bamsap tam ha ri India .
Haba peit ïa kine baroh ngi lah ba yn ong ba kata ka sotti juk jong ki por hyndai ka la kut noh bad ngi im mynta ha ka juk proh - jabieng kyllaiñ jingmut bad ka juk ïar saipan - khim mynsiem .
Ha ka jaka ba yn tei ïa la ka jaitbynriew ne ba yn pynsahnam ïa ki matti u barim , pynban imat ngi la sdang ba yn pynjot - pynjulor ïa ka nam - ka burom ki longshuwa bad ngi la pynbudnam ïa la ka jaitbynriew tad haduh ba u nongwei - nongar um burom ne shynraiñ shuh ïa ngi .
Kumta ba yn ong sah ba “ ngi dei ka jaitbynriew ba kyrpang ” ka m ïahap shuh bad ka jinglong ka ba shisha kumba ngi ïohi mynta .
Lada ki nongthohkot ne ki nongïalam jong ngi ki ïai ban halor kine ki kyntien , Ka yn bha ba ngi yn set noh ïa ki shkor jong ngi .
Ba n shu ngeit sah ïa kane , ka yn pynlong jiei ïa ngi baroh .
Ha ka Kospel u Jisu u la dumok tyngeh ïa ki Jiw Ki ba la pyrkhat ba tang ma ki ki ba lah ba yn rung ha ka hima u Blei ym kiwei pat ki jaitbynriew .
U Jisu u la ong “ da kynmaw bha ! Bun Ki yn wan na mihngi bad sepngi bad ki yn ïa shong khawai ha ka Hima bneng bad u Abraham , u Isaak bad u Jakob .
Hynrei ïa ki khun jong ka Hima yn shop sha ka jingdum ” ( Mt 8:11-12 ) .
Ïa ki Jiw Ki ba tharai hok palat ïa lade , u Jisu u la dumok “ kynmaw ïa kane : ki nongkhrong khajna bad ki nuti ki yn rung shuwa ïa phi ha ka Hima u Blei ” ( Mt 21 : 31 ) .
Ka long ka bama shibun ba yn im ha ka jingngeit bakla namar ka pynlong ruh ïa ngi ba yn leh bakla ne ba yn im bakla .
Ka long ruh ka bama ba yn im ha ka jingphohsniew namar ka yn pynlong ïa ngi ba yn shu shong kyllaiñ - kti khlem da pynkhih ïa la ki kti - ki kjat .
Ki hima pyrthei ki ba khraw ki la kyllon bad julor noh tang na ka daw ba ki paidbah ki la sdang im ha ka jingngeit biej ba ym don ba lah ba yn pynkhyllem ïa ki .
Kawei na kita ki hima ka dei ka hima Rome ka ba khraw ka ba la synshar ïa ka pyrthei haduh 1000 Snem .
Kane ka hima ka la kyllon ha u snem 476 HK ha ka jingwan hiar thma u Odoacer u syiem jong ki riewkhlaw ( Barbarians ) Jerman .
Kumno kat kata ka hima Rome ka ba pawnam ka la kyllon ? Ka daw ka long ba ki nong Rome naduh u syiem haduh u ba rit , ki la sdang ba yn im ha ka jingsuk bad ka jinglaitlan ryngkat bad ka jingsngew hangamei ka ba la pyntlot ïa ki haduh ba ki m lah shuh ba yn ïada ïa la ka nongbah .
Uwei na ki nongtrei jong ka White Star Line , ka kompeni ka ba la thaw ïa ka jhad - bah Titanic ha u snem 1911 , u la kop sarong da ka ba ong “ wat u Blei ruh um lah ba yn pynngam ïa kane ka jhad ” .
Hynrei kane ka jhad - bah ka la nga m ha ka 15 tarik u Ïaïong 1912 , tang da ka ba ïa tyngkhuh bad u thah u ba per ha duriaw North Atlantic .
Ka jaitbynriew ka ba sngew sarong palat ïa lade ka don ha ka jingma ka ba khraw namar ka jingsarong ka pynmatlah ïa ngi ba ngi yn ym ïohi shuh ïa ki jingma ki ba wan kyrthep ha ka imlang - Sahlang .
Lada ngi kwah ba ka jaitbynriew Khasi ka yn dang im bad nangroi shuh shuh , ngi dei ba yn sloit noh ïa kane ka jingngeit biej ba ngi long kata “ ka jaitbynriew ba kyrpang ” namar ka pynjngai ïa ngi na ka jingshisha .
Ngi dei ba yn pdiang ba kum kiwei pat , ngi ruh ngi dap tang da ki jingduna bad jingbakla suda ïa ki ba ngi dei ba yn pynbiang - pynbit noh shisyndon .
Ha ka jaka ba yn ong “ ngi long ka jaitbynriew ba kyrpang ” Ka yn kham bha ba ngi yn ong pynba yn ba “ ngi don ka thong ba kyrpang ” ïa ka ba ngi dei ba yn duriap bad minot ba yn kot sha ka .
Kata ka thong ka long ba ngi yn “ pynlong ïa lade ka jaitbynriew ba kyrpang ” .
LYNNONG 2 Ka Mynnor ba phyrnai Ka jaitbynriew Khasi kumba ngi tip na ki khanapateng jong ki longshuwa - manshuwa , ka long ka jaitbynriew ka ba la wan poi sha kine ki lum da ki phew spah snem mynshuwa .
Ki stad Anthropology ki ong ba ki Khasi lehse ki long ki ba nyngkong eh napdeng ki riewlum baroh ba yn wan buhai shnong ha kine ki lum jong ka NortheaST India .
Kane ka long ka jingshisha haba ngi ïohi ba ki Khasi ki ïoh ba yn buhai shnong ïa ka jaka ka ba kynsai tam .
Haba ïohi da la ki jong ki khmat ïa ka Mizoram ne ka Nagaland , ngi sngewnguh ïa u Blei bad kumjuh ruh ïa ki longshuwa jong ngi ba ki la jied da ka jaka ka ba paka tam na baroh .
Ïa kane ngi m lah ba yn len namar baroh ki nongwan - jngohkai ki ba poi sha ri Khasi jong ngi ki m lah khlem da nam ïa ka jingitynnad jong ka ri jong ngi .
Dei na kane ka daw ruh ba ki phareng ki la jied ba yn pynlong ïa ka Shillong ka nongbah jong ki ha kane ka thaiñ jong ka ri India .
Haba phai sha ka khanapateng jong ngi ki Khasi ngi ïohi kumno ki longshuwa hyndai ki khot ïa kane ka ri jong ngi ka “ Ri Umsnam ” .
Balei sha ba ki khot ïa ka kumta ? Ka daw ka long ba ki longshuwa jong ngi ki la hap ïada ïa kane ka ri ba itynnad na ka jingwan kyrthep ki nongshun ki ba thmu lehse ba yn wan buhai shnong ïa lade ha kane ka jaka .
Kumta ngi ngeit ba bun ki khlawait Khasi ki la phah ïa la ka jingim ba yn ïada ïa la ka ri ha ki thma bapher bapher .
Ka khanatang shaphang u Sier Lapalang , ka dei tang ka pharshi ka ba kdew ïa ka histori jong ka jingpyrshang ki mynder ba yn wan knieh ïa kane ka ri jong ngi .
Hynrei ngi sngew sarong ba yn tip ba ki Khasi hyndai ki la long ki khlawait ki ba triem bad ki ba shlur haduh katta katta .
Kita ki khyndai ba hryntieh bad ki khyndai kit stieh - kit wait ba ki khanatang ki kren , ki pynpaw ïa ka burom bad ka iktiar jong ki shynrang Khasi hyndai ki ba la pyntriem - pynsmiej ïa ki mynder ki ba thap ba yn wan thom jubor .
Ym tang katta , hynrei ki la nud ruh ba yn leit hiar thma sha ki them ri thor na ki ba ki la wanrah bun ka spah - ka phew sha la ka jong ka ri .
Ka hima Khasi hyndai ka la long ka ba ïar shibun , shaphang shathie ka kynthup ïa ka them Surma bad shaphang shatei ka kynthup ïa ka them Marwet ( Dispur ) .
Kane ka pyni shai ba ki khlawait Khasi ki long ki ba shlur bad ki ba dohïap .
Ki khanatang bad puriskam shaphang u Adadak , u Puh - Shilum , u Kynting - mawsan , u Khwai - shynreh ne u Marphalyngki , ki pynpaw shai kdar ba ha kane ka ri jong ngi , la don kita ki riewkhlaiñ ki ba kat u Herkules , u Perseus ne u Akhiles jong ki Grik Hyndai .
Kumta ngi m dei ka jaitbynriew ka ba kai ha ka liang ka bormet ne ka bor ïakhun .
Lada ki khlawait jong ngi hyndai ki la lah ba yn ïada ïa la ka ri bad ruh ba yn leit hiar thma sha kiwei pat ki jaka , kata ka pynpaw ba ki long ki briew ki ba khlaiñ bad ki ba shlur .
Sa ki khanatang shaphang ki syiem ba khraw bad ba shlur jong ka ri Khasi - Jaiñtia kum ki syiem Madur Maskut , ki syiem Shillong ki pynkynmaw ïa ka nam ba la leit noh jong ka ri jong ngi .
Ka histori jong ngi ka ïai kren shaphang ki kam radbah u Tirot Sing , u Kiang Nangbah bad u Wycliff Syiem , ki rangdajied bad ki khlawait ki ba la pyntriem bad pynkhynñiuh wat ïa ka hima Bilat ka ba pawnam .
U Tirot Sing u la ïeng thma pyrshah ïa ki Phareng naduh u snem 1829 haduh 1833 .
Mutdur ki Phareng ki ba don ki shipai - pyrton ba bun bad ki tup - ki man ki ba khlaiñ , ki shimpor haduh saw snem ba yn jop ïa u Tirot Sing U ba don tang ka kynhun shipai ba rit .
Hato kane ka m pyni shai ba ki khlawait Khasi hyndai ki long shisha ki ba shlur bad ki ba stad ha ki buit ïa leh thma ? Ki khanatang shaphang ka jingshlur u Kiang Nangbah ha ka jingïaleh jong u pyrshah ïa ki shipai Phareng , kata ka jinglum - jinglang jong u ïa ki khlawait ha SyntuKsiar , ki pynkynmaw ïa ngi shaphang ka bor - ka iktiar jong ki rangbah Khasi hyndai .
Wat la ngi long ka jaitbynriew ka ba rit paid , hynrei ngi m kom ha ka jingshlur bad jingkhlaiñ .
Lada phai sha ka rukom synshar - khadar ki Khasi hyndai , ngi sngew sarong ba ka synshar - paidbah ( Democracy ) jong ngi ka m long kham poh ïa ka jong ki Grik .
Ki dorbar Khasi la ki long ki dorbar hima ne dorbar raid ne dorbar shnong , ki long barabor ki ba ïaid beit bad ki ba ishongkun - Ishongblei .
Ka jingbuddien u longshuwa ïa kita ki dorbar - Blei , ka la pynlong ïa ki ruh ba yn pynshong nongrim ïa ki dorbar jong ki halor ka hok bad ka shikyntien .
Dei na kane ka daw ba wat u Kapten David Scott haba kren shaphang ka iktiar ka dorbar Khasi hyndai u ong “ Nga la ïohi bunsien ïa ki jingïatainia ha St. Stephen’s Chapel , hynrei kito ki ba long ha ka dorbar jong ki Khasi ki long ki ba la pynïaid da ka burom bad ka akor ka ba kham bha shibun ” .
Lada kane ka rukom synshar - khadar ka dangneh - dangsah haduh kine ki sngi , kata ka pyni ba ngi don shisha ïa ka rukom synshar ka ba biang eh .
Wat mynta hi ruh ka jingpynïaid kam ha ki shnong - ki thaw ka dangïaid ryntih bha bad ngi lah ba yn ong ba ki ba bun hi ki dorbar shnong ki kham trei bha ba yn ïa ki department jong ka sorkar .
Lada peit ïa ka disiplin jong ka shnong - ka thaw , ka jingkhuid - jingsuba jong ki lynti - ki syngkien bad kiwei de ki liang , ngi ïohi shai ba kane ka rukom pynïaidkam u barim - bajah ka long ka ba biang eh .
Ngi la ïohi ïa bun ki riew ieid ri kum u Babu Jeebon Roy , u myllung Soso Tham bad u myllung H.Elias Kharïong , ki akhia ka ri kum u Dr. R.S.Lyngdoh , U Dr. B.Pakem , u Phadar Sylvanus Sngi bad kiwei pat ki ba la kyrsiew thiah ïa ka jaitbynriew na kawei ka por sha kawei pat .
Ki jingthoh bad ki jingle - jingkam jong kine ki radbah ki dang kren jam ha kane ka juk ba mynta .
Lada ngi phai pat sha ki kam saiñ pyrthei , ka jaitbynriew jong ngi ka la paw shibun ha ka madan saiñ pyrthei jong ka ri India .
U J.J.M.Nicholls Roy u dei uwei na ki khlur ka ri u ba la donkti ha ka jingpynkhreh ïa ka konstitushon jong ka ri India .
Dei ma u u ba long uwei na ki nongpynwandur ïa kata ka Sixth Schedule ka ba long ka aiñ ba yn ïada ïa ki riewlum jong kane ka dong jong ngi bad ba yn pynneh - pynsah ïa ki riti - ki dustur jong ki riewlum .
Ngi la pynmih ruh ïa u radbah saiñ pyrthei u G.G.Swell U ba la bat ïa ka kam Deputy Speaker jong ka Lok Sabha naduh u snem 1969 haduh 1970 bad sa shisien pat naduh u snem 1971 haduh 1977 .
U la long ruh u nongkit - ktien ( Ambassador ) ka ri India sha Norway bad Iceland naduh u snem 1977 haduh u 1980 .
Nalor kane la thung ruh ïa u ba yn long u nongïalam ïa ka kynhun India ba yn leit mih khmat sha ka United Nations General Assembly ha u snem 1985 .
Ka jaitbynriew jong ngi ka la pynmih ruh ïa uwei pat u khlur , u J.M.Lyngdoh U ba la long u Chief Election CommissioNER jong ka ri India naduh u snem 2001 haduh 2004 .
U la ïohpdiang ruh ïa ka khusnam ba khraw tam ka dewbah Asia , ka Ramon Magsaysay AwaRD ha u snem 2003 .
Nangta ngi la ïoh ruh ïa I Kong R.M.Bathew Kharbuli kum i shongknor jong ka Union Public Service Commission naduh u snem 1992 haduh 1996 .
I la long i ba nyngkong eh na North - eaST India ba yn bat ïa kane ka shuki bahakhlieh duh .
Lehse bun kiwei de ki riew khraw ha ka saiñ pyrthei ne ha ka saiñ imlang - sahlang ki ba la mih na kine ki lum Khasi - Pnar jong ngi ki ba nga m lah ba yn ñiewtang hangne .
Kitei haneng ki long tang katto katne ki nuksa .
Kaei Ka ba pyni shai hangne ka long ba ngi m long ka jaitbynriew ka ba duna ha ki liang baroh .
Lada ngi phai sha ka put - ka tem , ngi don mynta ïa ka Shillong Chamber Choir ka ba la bna nam kylleng ka pyrthei .
Mano ba ong ba ngi ki Khasi ngi m long ki ba stad ne ba proh jabieng ? Mano ba ong ba ngi long ki ba duna ki sap - ki phong ? Mano ba ong ba ngi m ïa ryngkat bor bad kiwei pat ki jaitbynriew jong ka ri India ? da shisha ngi long ka jaitbynriew ka ba u Blei u la bsut kyrpang bun ki sap - ki phong .
Kumta haba ngi phai sha ka mynnor , ngi ïohi shai ba ka jaitbynriew bad ka ri jong ngi ka long ka ba la paw bha ha bun ki liang .
Hangne ngi lah ba yn ong ba ka nongrim jong ka jaitbynriew ka long ka ba khlaiñ bad ka ba skhem .
Ngi shong halor ki tyrpeng jong ki ramhah jong ka pateng ba la leit bad kumta ngi m don daw ba yn sngew poh ne sngew lehraiñ ïa la ka jaitbynriew .
Pynban ngi dei ba yn ïaid shaphrang nangne ba yn trei shitom shuh shuh khnang ba ka ri bad ka jaitbynriew ka yn nangkiew irat sha khlieh ka nam .
Ngi m dei da lei lei ruh ba yn shong kyllaiñkti bad ba yn shu sarong tang ïa ka pateng ba la leit , hynrei iwei pa iwei na ngi ngi donkam ba yn noh synñiang sha ka jaitbynriew .
Uwei pa uwei ne kawei pa kawei ka Khasi , ki m dei ba yn khlad na kane ka pyrthei khlem da leh ei ei na ka bynta ka ri bad ka jaitbynriew .
LYNNONG 3 Ka Jinghiardor u Shynrang Khasi U shynrang Khasi jong ki por hyndai u la long u khlawait ba shlur , U ba don burom - Don akor , U ba tip briew - tip blei bad u ba bat riti - bat dustur .
Dei na kane ka daw ba u shynrang hyndai u don ka maiñ bad ka iktiar ka ba iphngaiñ bad kiwei pat ki jaitbynriew ki shynraiñ bad burom ïa u .
Ka maiñ u shynrang hyndai ka paw shynna bha ha u kñi u ba long u khlieh jong ka ka kur ne ka kpoh .
Wat la u long u kpa ha ïng ki khun , hynrei ka bor ka iktiar jong u ka don ha ïngkur .
Kum u longkñi , u shynrang Khasi u synshar - khadar ïa ki para - ki pyrsa bad ïa ka kur - ka jait .
U kñi hyndai u la long u briew u ba tip briew - tip blei , u batipburom - Tipakor .
Ki parakur - parajait ki shynraiñ ïa u bad ki para - ki pyrsa jong u ki tiengburom ïa u .
Ha kino kino ki kam jong ka ïng - ka sem ne jong ka kur - ka jait , dei u kñi u shongknor u ba rai khatduh ïa ki kam baroh .
Ki kyntien jong u ki long ka hukum ba baroh ki hap ba yn kohnguh .
Haba ki khun - ki kti ki leh runar , ka kmie ka ju pyntieng ïa ki da ka ba ong “ nga n ïathuh ïa i mama ” .
Tang da kine ki kyntien la biang ba yn pynbeit ïa ka jinglong ki khun - ki kti .
U kñi u long ruh u nongmihkhmat bad nongïasaid jong ka kur - ka jait .
Haba don ka jingïakajia ne jingïashoh - ïadat da uwei u dkhot jong ka kur bad kiwei pat , dei u kñi u ba mih dorbar ba yn ïasaid na ka bynta jong u .
Ka dorbar ruh ka khmih lynti ïa u kñi ba u n mih khmat na ka bynta u dkhot jong ka kur jong u .
Kumta ka jingïasuk ka urlong barabor hapdeng ki ar kñi .
Ha ka jer - ka thoh dei u kñi bunsien u ba long u lyngdoh bad u nongpyndep ïa ka niam - ka rukom .
Ha ka poikha - poiman dei ki kñi ar liang mamla ki ba ïa peit - ïa pynthikna ba ym don kano kano ka jingshong - sang hapdeng ki para - ki pyrsa jong ki .
Dei ki kñi hi ruh ki ba pyndep ïa ka niam - ka rukom ha ka poikha - Poiman .
Haba phai sha u longkpa pat , ngi ïohi ba ha ki por mynshuwa u kpa u don ka iktiar kum uta u nongai rynïeng - rynïot , u nongaikhun - aikti bad u nongbsa - nongbtiah ïa la ka ïng - ka sem .
Lada u kpa hi u long u riewdonburom , ka tnga bad ki khun - ki kti ki burom bad shynraiñ ïa u .
U kñi jong ki khun jong u , u burom ïa u kpa kum u shongkha ha ka kur - ka jait jong u .
Ki samla shynrang Khasi ha ki por mynshuwa ki la long kita ki khun dap - shynrang , ki ba nang ba yn burom bad kheiñkor ïa ki kmie - ki kpa , ki kñi - ki kpa bad ki tymmen - ki san .
Ki im ha ka jinglong shisur mynsiem bad ki lait na ki kam sniew - kam thala .
Ki khun samla ki la long ruh ki khlawait jong ka it - ka hima ki ba la kloi ba yn ïada ïa la ka jaka - ka muluk na ka jingwan kyrthep ki nongshun .
Ki la don ruh kata mynsiem tiphok - tipsot bad ha ka kam poikha - poiman ki m ju leh thurmur , hynrei ki ïaid katkum ka jingpynbeit ki kmie - ki kpa bad ki kñi .
Kumta ngi lah ba yn ong ba ha ki por mynshuwa ( wat kumba sanphew snem ha shuwa ) ka maiñ bad iktiar u shynrang Khasi ka la long ka ba ishongkun .
U shynrang Khasi mynta pat u long u briew u ba la liprong - liprup ha baroh ki liang jong ka jingim .
Kum u longkñi ha la ka kur - ka jait u rangbah Khasi u la sloit noh ka maiñ ka iktiar bad u la hiar kyrdan haduh katta katta .
Ki ba bun ki longkñi mynta ki long ki ba ngop ha ki jingsniew bahar - rukom bad ki ba kyrni ha ka dih - ka bam .
Ka jingim lyngkar jong ki ka pynhiar - dor noh ïa ki haduh ba ki para ki pyrsa ki m shynraiñ ne burom shuh ïa ki .
Hooid teng teng ngi ai daw da ka ba ong ba kane ka long na ka jingkylla ka por bad ka imlang - sahlang .
Kata ka long ka ba dei hynrei ka m dei pat ka jingshisha ba pura , namar shibynta na ka daw ka jinghiardor u longkñi Khasi , ka dei na ka jinghiardor ka jinglong jong u hi .
Lada u kñi hi u pyni ïa la ka burom - ka akor ka bym ïahap kyrdan bad ka longrynïeng ka jong u , kumno hi ki para ki pyrsa ki yn burom ïa u ? Nga la ïohi da la ki jong ki khmat katno ngut ki kñi ki ba pyrshang ba yn sneng - ba n kraw ïa la ki para ki pyrsa ha ka jingbuaid jawsheh jong ki .
Ha kane ka rukom wat ki para ki pyrsa jong ki hi ki isaitmet ïa ki .
Hynrei haba u kñi u long u briew u ba donburom - donakor , u ba lait na ka dih - ka bam bad u ba tip briew - tip blei , ka don ka jingshynraiñ na ka liang ki para ki pyrsa .
Kum u longkpa jong ka ïng - ka sem , u shynrang Khasi mynta u la hap ha kajuh hi ka apot sepsngi .
U longkpa Khasi mynta u m don ka jingkitkhlieh ïa la ka ïng - ka sem bad ïa la ki khun - ki kti .
Ka jingkynrei ka iehnoh - tnga hapdeng ki briew jong ngi ka kdew ïa kane ka jinglong jong u rangbah Khasi .
Lada ngi ñiew lut ïa ki longkmie ki ba shah ieh khunrei , wat tang ha kawei ka dong jong ka sor Shillong , lehse ngi yn kyndit briew thret ba yn ïohi katno ki bun .
Bun bah na ki longkmie ki ba shongdie madan ha lynti - syngkien ha kylleng kane ka sor ba yn kamai kyndoi jakpoh , ki dei kita ki ba hap bsa khunrei .
Haba peit ïa kiwei pat ki jaitbynriew ngi ïohi ba ki longkpa ki da kitkhia haduh katta katta ïa la ka longing - longsem bad ñiar eh ba yn ngi yn ïohsngew ïa kita ki kynthei ki ba kit khunrei .
Hynrei sngewsih ba yn ong ba hapdeng jong ngi ki Khasi pat imat kane ka jinglong ka la kynrei shaba palat .
kiwei kiwei ki jaitbynriew ki ba ïohi ïa kane ka jinglong jong ngi , ki rkhie beiñ bad ki kyrkok ïa ngi .
Bun ki paralok dkhar jong nga ki ju kylli lyngngoh ïa nga shaphang kane ka jinglong ka imlang - sahlang Khasi .
Nga kynmaw shisien uwei na ki u la kylli ïa nga “ hato ma phi ki Khasi phi kheiñsting haduh katne ïa ka shongkha - shongman ? ” Nga nud ba yn ong ba ka jingtlot - jingswai jong ka jaitbynriew jong ngi ka don nongrim ha kum kine ki jait longing - longsem .
Ka longing - longsem ka ba synjor ka pynlong ruh ïa ka jaitbynriew ka ba synjor .
Haba phai sha ki samla shynrang Khasi Pat , ngi ïohi ba katba nangmih ki sngi ki snem , ki nanghiardor shuh shuh .
Haba phai sha ka pule - dangle , ki samla shynrang jong ngi ki sahdien shibun haba ïa nujor bad ki kynthei .
Bunsien haba nga poi sha NEHU nga isangsot ba yn ïohi ba ki ba bun hi ki ba pule ha university napdeng ki Khasi , ki dei ki kynthei .
Shano kita ki samla shynrang Khasi ? Ki samla shynrang jong ngi ki smat tang ïa ki kamkai bad ki jaituh ba yn khrehkot bad ba yn minot ha ka jingnang - jingstad .
Ki ba bun na ki shynrang ki kut noh tang ha ka Bachelor degree ne tang ha ka matrik bad klas 12 .
Balei ki m lah ba yn kiew shalor ? Ym dei namar ba ki samla jong ngi ki biej ne ki duna ka jabieng , hynrei ka daw ba kongsan ka long ba ki m minot bad ki kheiñsting ïa la ka jingim .
Haba ïadei bad ka kot - ka sla ki dap tang da ka thait ka salia , hynrei haba ïadei bad ki kam sngewbha ki m kheiñ ïa ka miet - ka ïong ne ïa u slap - u phria .
Ngi la ïohi da la ki khmat kumno haba don ki konsad ne ki jingïaleh phutbol ha Polo ne kino kino ki tamasa , da ki phew hajar ngut ki samla shynrang jong ngi ki ïa tuid .
Haba dei shaphang ka leit shangkai ne bamkhana ki samla shynrang ki ïa tur hakhmat hakhmat .
Nga la ïohi ha u snem ba la leit ha u bnai Rymphang shuwa ba yn poi ki eksamin public , la don ka konsad ha kawei ka dong Mawlai , bad nga la sngewlyngngoh shibun ba n ïohi ïa ki samla shynrang jong ngi ki ba la dei ba yn ïa leh eksamin , pynban kine ki ïa shad ïa rwai baroh shimiet la kum ki bym pyrwa ei ei ïa la kita ki eksamin .
Kawei pat ka jinglong ki samla Khasi mynta ka ba pyntriem - pynsmiej ïa ka jaitbynriew , ka dei ka jingïaid lyngkar palat jong ki .
Ka jingkynrei ha ka dih - ka bam ka long ka ba isaitmet haduh katta katta .
Bunsien ngi sakhi da la ki jong ki khmat ïa ki samla shynrang jong ngi ki ba ñiah thurmur ïa ki kali bad ki bike , namar ba la shoh u khawiang .
Ha ki jaka bamkhana kat sha ba leit ki samla jong ngi , ngi yn lap beit ïa ki bilor kïad , bilor beer ki ba saphret kylleng ka jaka .
Ynda poi ki bnai tlang naduh u Nohprah haduh u Rymphang ngi yn ïohi ter ter ki samla ki ba leit ïa shangkai sha ki jaka bapher bapher jong kane ka ri jong ngi .
Khlem artatien ngi yn ïohi ruh ïa ki ba ki ïa buaid bad ki ïa leh shongshit teng teng haduh ba yn pynjahburom ïa ka jaitbynriew hakhmat ki nongwei - nongar .
Ha kine ki snem ba mynta la mih sa ka jingsniew ka ba kham shyrkhei bad kata ka dei ka jingïadih drok .
Katno ngut shuh ki samla jong ngi ki ba la shah kem ha ki pulit na ka daw ka jingdie bad jingkhaï drok jong ki .
Ha Mawlai hi ngi la ïohsngew katno ngut ki ba la shahkem ha ka shnong bad ha ki pulit .
Ngi m sngew phylla shuh ba yn ïohsngew ïa ka jinglute ne ka jingleit - tuh na ka por sha ka por namar ba kum kine ki samla ki ba la kyrni ha ki drok ki donkam pisa ba yn thied ïa kine ki drok .
Katkum ka jingsngew jong nga , ka jingpoi ki drok hapdeng ki samla jong ngi ka dei ka jingma ka ba khraw tam ïa ka jaitbynriew .
Kane ka ksuid - bah ka yn sa bamduh syndon ïa ka jaitbynriew da ka ba pynïap shiteng - rta ïa ki khun samla jong ngi .
Kumta ka deihok ba ki rangbah shnong kylleng ka sor Shillong bad ki pulit , ki yn trei shitom ba yn rat diengkhong ïa kane ka jingsniew .
Kawei na ki jinglong ba sniew jong ki Khasi jong ngi , samla bad rangbah , ka dei ka jingthan ha ka jingsuk .
Ka ktien tymmen ka ong “ ynda la than ka jingsuk ap ka jingma ” .
Kane ka jingong ka la sdang urlong ha kane ka juk mynta haba ngi ïohi kumno ki samla shynrang jong ngi ki la sdang ba yn randien ha ka pule - puthi ne ha ki kam - ki jam bapher .
Ha ka pule - puthi ki mlien ba n ap tad haduh ka khyllipmat ba khatduh shuwa ba yn poi ki eksamin .
Kumta kiwei pat ki jaitbynriew ki wan shakhmat bad ki samla jong ngi pat ki sah dheng shadien .
Ha kano kano ka jingtrei pat lada dei ka kam ophis , kam khaï - pateng , kam bylla ne kiwei pat , ki samla jong ngi ki wad tang ïa ka ba suk bad ki trei tang ba yn dep rukom .
Balei ki kontraktor Khasi jong ngi ki hap ba n pain - trei da ki dkhar , namar ma ki ki trei shitom naduh ka mynsiem .
Nga la ïohi ki misteri dkhar ki ba trei naduh 7 baje mynstep haduh 10 baje mynmiet bad ki bam tang u biskIT bad dih tang da ka um .
Hato ki samla Khasi jong ngi ki yn lah ba yn leh kumta ? Nga la isaitmet shibun ha kawei ka por ba nga la ïohi ïa ki misteri Khasi jong ngi ki ba wan trei ha ka por 10 baje mynstep , nangta naduh 12 baje haduh shi baje mynsngi pat ki bamja bad thiahkai bad tang 3 baje mynsngi pat ki la leitnoh .
Hapdeng kata ka por trei ba lyngkot ki ïadih sha arsien laisien .
Uwei u kontraktor Khasi u la ong ïa nga ha kawei ka por “ phadar nga n jin da la kwah eh ba yn ai kam ïa la ki samla Khasi , hynrei lada nga buh tang ïa ki Khasi , lehse hadien shibnai nga n hap khang khyrdep noh ïa ka kam jong nga namar nga n jin da la lut ka seng jong nga ” .
Kane ka dei ka jingshisha namar katno tylli shuh ki kam business jong ki Khasi ki kutnoh shiteng samoi namar ka jingjaipdeh bad ka jingwad jingsuk palat .
Baroh ngi ïa tip bha ba “ ka lynti sha ka jingjop bad ka jingkiew irat ka dei tang lyngba ka jingtrei shitom ” .
U briew u ba duk katno katno ruh ne u ba khlem jingnang - jingstad u lah ba yn kiew shaphrang bad longbriew lada u trei shitom .
Hynrei u briew u ba riewspah ne u banang - ba stad ruh lada u jaipdeh pat , un ym lah ba yn longbriew lano lano ruh .
Ki samla Khasi naduh ki por hyndai ki la long barabor ki nongda - nongsumar ïa ka jingkhuid - jingsotti jong ki samla kynthei .
Ki la kloi ba yn phah ïa la ka jingim tang ba yn ïada ïa ki kynthei - khynnah .
Kane ka rukom pyrkhat ka paw shai ha ka jingshad tynrai u Khasi .
Bishar bniah bha ïa ka jingshad Khasi , ngi yn ïohi ba barabor ki samla kynthei ki shad hapdeng ka jylli katba ki samla shynrang pat bad la ki waitlam , ki mastieh sawdong sawdong jong ki kumban ong noh “ wat shlan ba yn wan shajan jong ki , ngi don ma ngi ba yn ïada ïa ki ” .
Hynrei haba ngi peit pat ïa ka jinglong ki samla shynrang mynta , imat la hap ïada da ki kynthei ïa ki .
Lehse ngi yn hap pynkylla noh ïa ka rukom shad da ka ba buh noh ïa ki samla shynrang ha pdeng bad ki kynthei pat shabar ka jylli .
Balei ba ki mynder - ri ki shim kabu khamtam ïa ki kynthei jong ngi bad ïa ka ri hi baroh kawei , ka daw ka long ba u shynrang u la sloit noh ki reng .
U shynrang Khasi kumba ka paw mynta u la duhnoh ïa la ka iktiar bad um tip shuh ïa la ka kamram ha ka imlang - Sahlang .
Haba u shynrang u la hiardor ka long ka ba ma shibun eh ïa ka ri bad ka jaitbynriew , namar u shynrang hi u long u rishot ba khlaiñ jong ka jaitbynriew .
Ha kano kano hi ka jaitbynriew ha ka ba u shynrang u khlaiñ ka bor bad ka iktiar , kata ka jaitbynriew ka roi bad ka kiew artet .
Kumba la mang - la buh hi u Nongthaw , u khatar - bor u dei ba yn long u nongïada bad u nongsynshar ïa ka imlang - sahlang .
Kumba la buh bynta hi u Blei , ki stad psychology ki ong ba u shynrang u khlaiñ ka bor pyrkhat ( reason ) katba ka kynthei pat ka khlaiñ ka bor jingsngew ( emotions ) .
Ha kano kano ka rai - ka kut khamtam ha ka kam saiñ pyrthei , dei u shynrang u ba lah ba yn shim ïa ka rai ba skhem da ka ba pynshong nongrim ha ka bor pyrkhat ( Reason ) , ym da ka ba ailad palat ïa ka jingsngew ( emotions ) .
Ka jinglong jong ka kynthei pat namar ba jur ka jingsngew ( emotions ) ka yn pynnoh shiliang shibun ha ka rai - ka kut jong ka .
Kum ka nuksa , ha ïng - ha sem u kpa u mai - u dumok ïa ka khun samla namar ba ka leh tam khyndiat , ba katkum ka jingbishar jong u kata ka jingleh ka yn ïa lam sha ka jingjot jong ka .
Phewse jia aïu ? Ka kmie ka yn wan bad ka yn ïada pynban ïa ka khun jong ka bad ka n dumok kylla ïa la u tnga ha khmat ka khun jong ki .
Balei ka kmie ka leh kumta ? Namar ba kum ka kynthei ka jingbishar jong ka ka long da ka jingsngew ( emotions ) .
Ka sngewsynei ïa la ka khun ba shah mai , hynrei ka m pyrkhat pat ba kata ka jingleh jong ka ka yn pynshlur ïa ka khun jong ka ba yn leh kam sniew khlem da tieng shuh ïa la u kpa .
Ha bun ki longing - longsem Khasi jong ngi mynta kane ka jia .
Kumta kaei ka ba synshar ha ki ïng - ki sem mynta ? Ym dei shuh da ka bor pyrkhat ( reason ) hynrei da ka jingsngew ( emotions ) .
U briew ne ka briew ka ba ïaid tang da ka jingsngew khlem ka jingpyrkhat , ki yn ym poi sha ka ba bha da lei lei ruh .
LYNNONG 4 Ka Jinghiardor ka Kynthei Khasi Lada u shynrang Khasi u la hiardor , ka kynthei Khasi ruh ka long kumjuh hi bad kane ka ktah shibun ïa ka burom ka iktiar jong ka jaitbynriew kumba ka paw mynta .
Ka kynthei ka dei ka matïong jong kano kano ka jaitbynriew .
Ki Khasi ki ju ong “ wat ju ktah matïong ” ka ba mut ba ngi m dei ba yn tuklar ïa kaei kaei ka ba long ka kam shimet ne kamïng - kamsem jong kiwei .
Ha ka phareng ki ong ka ba long “ Personal ” .
Dei na kane ka daw ba ha kiwei ki wei ki jaitbynriew , khamtam ha ri India , ki ïa leh katba lah ba yn tehlakam ïa ki kynthei namar ki m kwah ba n ai laitlan ïa ki ïoh ba ka ïalam sha ka jinghiardor jong ka jaitbynriew .
Kumba ngi baroh ngi tip , ka kynthei ka long ka jynkhang sha ka lyngwiardpei , kumba don ba ong mano re mano ba ka kynthei ka long ka laisen ba yn rung ha kano kano ka longing - longsem .
Kumba ka paw mynta hi ngi ïohi katno phew hajar shuh ki rondi ki ba la ïoh ba yn thaw skum ha ki longing - longsem Khasi jong ngi na ka daw ba ki kynthei jong ngi ki la ailad ïa ki ba yn leh kumta .
Haba peit na ka liang ka pule - puthi , ngi sngew sarong ba yn ong ba ki kynthei Khasi jong ngi ki la kiew kham stet ba yn ïa kiwei pat ki kynthei riewlum ha kane ka thaiñ jong ngi .
Malu mala haba bishar ïa ka jingleit skul ki khynnah Khasi , 55 % na ka 100 % ki dei ki kynthei , haba poi sha ki kyrdan pule ba kham shajrong ( Graduation ) lehse 60 % na ka 100 % ki dei ki kynthei bad haba poi pat sha ki kyrdan pule ba kham halor ( University ) 80 % na ka 100 % khlem pep ki dei ki kynthei .
Kane ka paw shai haba ngi peit bniah ïa ka jingbat ïa ki kyrdan ba heh ha ki ophis sorkar ne ka jingbun ki nongtrei ophis kynthei ha kane ka jylla .
Leit sha kano kano ka ophis sorkar ha Shillong , phi n ïohi ba ki ba bun ki nongtrei ki dei ki kynthei .
Ki shynrang Khasi namar ba ki jaituh pule , bun napdeng jong ki ki hap wad da ka kam draibar ne kam bylla .
Kumta ki kynthei Khasi na kane ka liang ki long ki ba la kiew stet haduh katta katta .
Haba phai sha kawei pat ka liang , ngi ïohi ïa kiei kiei ki ba pyndiaw mynsiem ïa ka jaitbynriew na ka liang ka jinglong ki kynthei Khasi .
Kawei na kine ka long ka jinglaitlan jong ki .
Ki kynthei Khasi ki m laitluid hynrei ki laitlan .
Nga tip ba ki Khasi ki sngewthuh ïa ka jingïapher hapdeng kine ki ar kyntien .
Don bun ki daw ki ba pynlong ïa ki kynthei Khasi ba yn long laitlan : a) Ka jinghiardor u kpa ka ïng - ka sem bad ka jingkiewskong ka longkmie - Ha bun ki longïng Khasi , u kpa u kylla long diengbyllan ne u diengshaiñ - doh .
Lada dei lei lei u bymnang - bymstad ne u ba wan na ka longing - longsem ba duk , hangta lei lei u shah ïuhroit ha ka kynthei .
Kumta ha ïng - ha sem ka kynthei ka la kiewskong lypa .
Kumba nga la bishar na bun ki longïng Khasi , ka kmie ka kham kheiñkor ïa ki khun kynthei bad bunsien ka ai mon ïa ki .
Ki khun kynthei ki ïoh ba yn riam katba ki kwah bad ba yn leh katba ki mon .
Bunsien haba u kpa u pyrshang ba yn mai ïa ki , ka kmie ka ïada pynban bad ka mai kylliang pynban ïa u kpa .
Kumta ngi ïohi ba naduh na la rympei , ka khun kynthei ka la ïohmon lypa .
Uwei u paralok jong nga shisien u la ong ïa nga ba ki Khasi ki la poi haduh kane ka apot sepsngi , namar ba ki m kohnguh ïa ka aiñ u Blei ha ka Baibyl .
Kaei Kata ? Ha ka kitab Jenesis 03:16 hadien ba u Adam bad ka Im ki la lehpop pyrshah ïa u Blei , u Blei u la ong ha ka Im “ nga n sa pynbun ïa ki jingshitom jong phi ” bad u tnga jong phi u n synshar halor jong phi ” .
Ha ka shithi ba nyngkong u Paulus Apostol sha u Timotheus ngi shem ïa kine ki kyntien “ wat shah ba ki kynthei ki yn hikai ne synshar halor ki rangbah .
Ki dei ba yn sngap da ka jingjar-jar ” ( 1 Tim 02:12 ) .
Ka shithi u Paulus Apostol sha ki khristan ha Ephesus pat ka ong “ ki kynthei ki dei ba yn burom ïa la ki tnga kum ïa u Trai , namar u tnga u long u khlieh jong ka tnga , thik kumba u Khrist u long u khlieh jong ka met jong u , ka Balang ” ( Eph 5:21-23 ) .
Kine ki dkhot na ka Baibyl ki pynpaw shai ba ha ka jaitbynriew jong ngi , wat la ngi long khristan makna , hynrei ngi m bud satia ïa ki jinghikai ka Baibyl .
Lehse dei kane ka ba pynjot - pyntroiñ ïa ka jaitbynriew jong ngi .
Hangne ngi m kren shaphang ka ai jait na ka kynthei , hynrei tang ïa ka bor synshar u longkpa .
Ka Baibyl hi ka m kren ei ei shaphang ka ai jait na u kpa ne na ka kmie , hynrei ka jinghikai ka ba kongsan ka long ba yn burom ïa ka bor bad iktiar jong u rangbah .
Na kane ka liang ngi ki Khasi ngi la ïaidlait shibun eh na ka ktien u Blei bad deihok ba ngi yn ngat ha kum kane ka apot sepsngi .
b) Ka jinghiar kyrdan u longkñi ha ka jaitbynriew - Na ki jingkylla ka por bad na ka jinglong jong u hi , u longkñi Khasi u la duhbor shibun ha kane ka juk ba mynta .
Kumba ka paw na ka jingwad - bniah ( research ) jong nga , u longkñi Khasi mynta u la jngai na ki para ki pyrsa bad bunsien hi u poi tang ha ki khep bym lah lait kum ha ka ïap - ka im ne ka poikha - poiman .
Kumta wat ka syrngiew u longkñi ruh imat ka m don shuh ha ïngkur .
Ha ki por hyndai , u longkñi u la long u nongsneng - nongkraw bad u nongpynryntih ïa ka longbriew - manbriew jong ki para ki pyrsa jong u .
Ym don ki para ki pyrsa ki ba nud saham ha khmat jong u .
Lada ki leh dakaid u sympat ïa ki bad lada ki leh ïa ki kamsang - kamma u donbor ba yn taitkur ïa ki .
Hynrei ha kane ka juk mynta , haba u longkñi u la jah sha kyndong , ki para ki pyrsa ki sdang ïohmon .
Ki kynthei Khasi ha kane ka rukom ki nangïohbor shuh shuh haduh ba ngi la poi ha u pud ba ki la laitlan sha ba palat .
Baroh ngi tip ba dei tang u rangbah ( u kpa ne u kñi ) U ba lah ba yn wanrah jingryntih ( discipline ) ha ka ïng - ka sem ne ha ka imlang - sahlang ym ka kynthei .
Kane ka dei ka saiñdur ba la buh hi u Blei Nongthaw .
Kumta ha kano kano ka jaitbynriew kum ki Khasi , ha ka ba ka iktiar u rangbah ka la lip rong noh , hangta ym don shuh ba yn pynryntih ïa ka longbriew - manbriew .
Dei namar kata ba sa wan poi ka jinglaitlan bad ka jingïaid lyngkar ha ka imlang - sahlang .
c) Kawei pat ka jingduna ha ka jaitbynriew jong ngi ka long ka jingbympynkup - bor ïa u khun rangbah .
Lada ngi peit ïa kiwei pat ki jaitbynriew , u khun rangbah u don bor bha halor ki para shynrang bad kynthei jong u .
Ka Ïng - ka sem ka pynkup - bor ïa u .
Hapdeng ki dkhar u khun shynrang nyngkong u tehlakam ïa ka ïaid - ka ïeng bad ka akor - ka burom jong ki para kynthei jong u .
Katba u khun rangbah u m pat shongkha , ki para jong u ki m nud ba yn leit ïngbriew madei namar ba ki tiengburom ïa u .
Hynrei ha ka jaitbynriew jong ngi pat , u khun rangbah U m don iktiar U m don bor ei ei ruh em .
Ki para kynthei jong u ki m patiaw ïa kaei kaei ka ba u ong bad ki leh katba ki mon khlem ka jingshynraiñ ïa la u hynmen .
Ki ïa poikha bad ki ïahap kurim khlem kheiñ burom ei ei ïa la u hynmen rangbah .
Teng teng lada u hynmen u mai ïa ki , u shah mai kylla pynban ha ka kmie .
Kum kane ka jinglong jong ka imlang - sahlang jong ngi ka nang ai - bor bad pynshlur shuh shuh ïa ki samla kynthei ba yn ïaid laitlan .
d) Phi la ju bishar bniah ne em ba ha ki por hyndai , ki kynthei Khasi ki m ju shongkha kulmar bad ki mynder - ri , namar ba u kñi u don bor halor ki para ki pyrsa bad U m ju ailad ba ki n poikha kulmar .
Kumta ha ki por hyndai , dei tang ki shynrang Khasi ki ba shongkha bad ki mynder - ri .
Haba ki khlawait Khasi ki ju leit lute sha ki khappud ri Thor , ki ju wan ïalam ruh ïa bun ki kynthei dkhar kum ki mraw .
Nangta ki ïa shongkha bad ki bad dei na kane ka daw ba mih ki kur Khasi ki ba sdang da ka ktien “ Khar ” kum ki Kharkongor , Kharmawphlang , Kharbhih , Kharmawlong , Kharmuti bad kiwei kiwei de .
Ki shynrang Khasi hyndai ki leh ïa kane tang na ka daw ba ki kwah ba n pynroi ïa ka jaitbynriew ba rit paid la jong .
Lada ka jaitbynriew jong ngi ka la roi haduh katne mynta ( da ki spah tylli ki kur bad ki kpoh ) , dei namar ba ki shynrang Khasi hyndai ( bad mynta hi ruh ) ki ïa poikha bad ki kynthei dkhar bad da ka tangkur ki pynlong ïa ki ki ïawbei jong ki kur - ki jait ba thymmai .
Hynrei haba ngi peit mynta pat , dei ki kynthei Khasi ki ba leit die tad ïa la ka kur - ka jait da ka ba ïa shongkha kulmar bad ki mynder - ri .
Hooid , don bun ki ba ïohjait sha lade , hynrei bun ruh napdeng jong ki ki ba la duh ïa la ka jait - ka khong namar ba ki hap ai jait sha u tnga mynder jong ki .
Ha kine ki snem lei lei , ngi ïohi katno ngut shuh ki kynthei Khasi ki ba ïohlok Muslim bad ki ba la die tad ïa la ka kur bad ka jaitbynriew .
Shisien nga la kylli kai ïa uwei u khynnah Khasi U ba don ka kyrteng Muslim “ phi dei u Khasi ? ” U la jubab pynlyngngoh ïa nga da ka ba ong “ nga m dei u Khasi , nga dei u Muslim ” .
Kumta ki kynthei Khasi jong ngi da ka ba ïa poikha bad ki Muslim ki n nang pyntlot bad pynswai shuh shuh ïa la ka jaitbynriew .
e) Kumba nga la kdew haneng , ki kynthei barabor ki ïaid da ka jingsngew ( emotions ) , hynrei dei u shynrang ( kpa , hynmen rangbah , u kñi ) ki ba tehlakam ïa ki kynthei khnang ba ki n ym ai laitlan ïa ka jingsngew jong ki .
Hynrei ha kane ka juk mynta , ki kynthei Khasi ki m don shuh ki nongtehlakam ïa ka jingsngew jong ki , kumta ki ai laitlan beit ïa ki jingsngew jong ki bad kane ka ïalam sha bun ki jingsniew ki ba pynpohdor ïa ka longbriew jong ki hi .
Ha kawei ka jingjia ha kine ki khyndiat snem ba la leit , ka team Shillong Lajong ka la leit ïa lehkai ha Jowai .
La don ha kato ka team uwei u nongïalehkai Negro .
Ka ba lyngngoh bad ka ba sngewsih ka long ba tang shisngi ki don hangto , hynrei kawei ka kynthei Khasi ka la ïahap kurim bad utei u Negro .
Balei ka jia kumne ? Namar ba ka la sngew ieid palat haduh bym don por ne don bor shuh ba n pyrkhat bad pynshongnia ïa kata ka jingleh jong ka la ka n pynbha ne pynjot ïa ka .
Ym don shuh ba lah ba yn tehlakam ïa ka .
Lehse u kpa ne u kñi ne u hynmen rangbah ki m don bor shuh halor jong ka .
Hato kane ka n jia ïa ki samla kynthei dkhar ? da lei lei ruh em .
Kane ka pynpohdor shibun ïa ki kynthei Khasi jong ngi haduh ba don ki mynder ki ba ong “ ka ba suk bha ba n ïoh kynthei Khasi ” .
Kawei na ki daw jong ka jingtroiñ ka jaitbynriew Khasi bad ka jingïohlad ba n rung kyrthep jong ki mynder , ka long namar ba ki kynthei Khasi ki laitlan .
Ka Shongkha - shongman thurmur bad ki mynder ki ba laiphew jait da ki kynthei Khasi jong ngi , ka long kawei na ki jingsniew ki ba mih na kane ka jinglaitlan .
Nga n ym bakla lada nga kubur ba napdeng ki samla kynthei Khasi ki ba leit pule ne leit trei shabar jylla , tang kumba 25 % ne 30 % ki n wanphai sha la ïng - la sem ne sha la ka shnong - ka thaw , hynrei ki ba bun ki ïohtnga da ki nongwei bad ki m wanphai shuh .
Haba ïa nujor bad kiwei pat ki jaitbynriew ngi ïohi ba ki samla kynthei jong ki ki ieid ïa la ka jaitbynriew bad ki m ïa poikha kulmar bad ki nongwei - nongar bad ki m nud hi ruh ba yn leh kumta namar ka ïng - ka sem bad ka imlang - sahlang ka maham ïa ki .
Ka pynpaw ruh ba ki dang burom bad kheiñkor ïa la ki shynrang la jong , hynrei ki kynthei Khasi jong ngi imat ki m kheiñkor shuh ïa la ki shynrang .
Ngeit ïa nga lada nga ong ba ki Mizo , ki Naga Ki n nang pynsah ïa la ki durkhmat ( physical feature ) jong ka jaitbynriew jong ki lehse sa bunspah snem , namar ki dangkiar na ka jingïapoikha kulmar bad ki mynder .
Ma ngi ki Khasi pat tharai sa sanphew snem nangne mynta , ngi n ym ïohi shuh ïa ka durkhmat Khasi paka laitnoh tang ha ki museum bad ha ki dur , namar ka jingshongkha thurmur bad ki mynder ka la kynrei sha ba palat bad kumta la mih sa tang ki khun shipiah , shisuka suda ki bym don shuh ka dur khmat Khasi paka .
Ha sor Shillong ngi la sdang ba yn sakhi ïa kane da la ki jong ki khmat , sa tang katno sha yn sa mihpli da ka jaitbynriew ba thymmai ? Hato kane ka n ym pynkyndit briew bad pynsmiej ïa nga ïa phi ba yn pyrkhat ba ha kawei ka sngi ngi n sa duhjait ha kane ka sla pyrthei .
LYNNONG 5 Ka Jingbym - burom ïa lade bad ïa la ka jong Ha kine ki sngi ba la dep , nga la iakren kai bad iwei i longkmie tymmen ha Mawlai .
Ine i meirad i la kren ïa kaei kaei ka ba nga da sngewïahap jingmut shibun shaphang ka jaitbynriew jong ngi .
Katkum ka jingbishar jong i , ka jingma ba khraw ïa ka jaitbynriew jong ngi ka dei ka “ jingbymburom ïa lade ” ka ba ha ka phareng ki ong “ self respect ” .
Nga la puson bha halor kane ka mat bad nga la ïohsot bun ki jingmut - jingpyrkhat halor kane .
Kane ka jinglong ka ktah ïa baroh bad shynrang bad kynthei .
Kumba don ka jingong “ lada ngi m burom ïa lade kiwei ruh ki n ym burom ïa ngi ” .
Ngi ki Khasi ngi don mynta ha ka khep ha ka ba kiwei pat ki jaitbynriew ki m burom shuh ïa ngi namar ba ngi m nang ba yn burom ïa lade .
Nga n pynshai ïa kane da ka ba ai katto katne ki nuksa harum : a) Haba phai sha ki shynrang Khasi , bunsien nga la ju ïohi ïa ki rangbah Khasi ha ïew Polo ki ba buaid jaktar bad ïaid pawang sha ka diang - ka mon katba ki dkhar ki peit ibeiñ ïa ki .
Arsien laisien nga la ïohi ruh ki nongbuaid ki ba thiah harud surok ha ka jaboh - jabaiñ .
Kine ki rangbah jong ngi ki m don shuh ka rain - ka rem namar ba ki m burom shuh ïa lade .
U briew u ba dang burom ïa la ka longrynïeng un ym dih buaid ha lynti - syngkien ne un ym nud ba n thiah buaid ha surok .
Lada u dih makna ruh un dih antad ne u n dih ha ïng ba n ym thadrong ïa lade .
Bunsien haba leit sha Sohra khamtam ha ki shuti tlang , nga la ïohi ïa ki samla shynrang jong ngi ki ba la shongshit ka khlieh ba ki pynïeng ïa ki kali jong ki harud surok bad ki sdang sa ka shad khlehbiej bad ka pyrta khlemakor .
Katno nga sngew lehraiñ ïa ka jingleh jong ki namar ki touriST na kylleng ka pyrthei ïaid lyngba kine ki surok .
Khlem pep ki n rkhei beiñ ïa ka jaitbynriew jong ngi .
Hynrei ka ba lyngngoh ka long ba kine ki briew jong ngi ki sngew sarong pynban ïa kata ka jingleh khlemakor jong ki .
Kine baroh ki pynpaw shai ba ki m don shuh tang khyndiat ruh kata ka jingburom ïa lade .
b) Haba phai sha ki kynthei Khasi pat , ngi ïohi ïa kijuh ki jinglong .
Nga la ju ïohsngew na ka jingïathuh ki paralok jong nga ki ba don shabar , ba ki samla kynthei jong ngi ki m ju pyrwa ne don jingsngew ei - ei ( lehse ki sngewsarong pynban ) haba ki shynrang ( khamtam ki mynder ) ki ktah ne ki batkai ïa ki .
Ki m pynpaw jingdom ne jingpyrshah ïa kum kita ki jingtamti-tamjat .
Kane ka nang pynshlur ïa ki shynrang mynder ba yn kham pynjan shuh shuh sha ki bad ki shim kabu shibun ïa kane ka jinglong ki kynthei jong ngi .
Shisien ha kawei ka rel ka ba wan na Kolkata sha Guwahati , la don kawei ka samla Khasi bad u samla Panjabi jong ka .
Uta u Panjabi u la kdup , u la doh ïa ka ha khmat ki briew ki ba don ha kata ka rel , hynrei ma ka pat ka m don jingpyrshah ei ei bad i kumba ka sngewtynnad pynban ïa kata ka jingleh jong u .
Hato ki khynnah shynrang Khasi jong ngi ki nud ba yn leh tamti ïa ki kynthei dkhar ? Lada ki leh kumta ngeit ïa nga ki yn shah thab bad sha bynthiew ne shah khyrwit da ki slipar ha kita ki kynthei .
Kane baroh ka pyni ba ki kynthei jong ngi ki m don shuh ka jingburom ïa lade ne ïa la ka longrynïeng kumba ki dkhar ki don .
k) Kane ka jingbymburom ïa lade ka paw ruh ha ka jingbymñiewkor jong ki kynthei Khasi jong ngi ïa la ki shynrang Khasi .
Katno sien shuh nga la ju ïohsngew ïa ki kynthei jong ngi ba ki beiñ ki krenjot ïa ki shynrang Khasi bad ki m don kata ka jingkheiñkor ïa ki .
Lehse ha nongkyndong kum kane ka jingsngew ka m pat da kynrei bha , hynrei ha sor Shillong , kane ka jinglong ka la paw bha .
Ha ka shongkha - shongman la bun ki kynthei jong ngi ki ba kham lah ïa ki shynrang nongwei ba n ïa ki paradoh - Parasnam .
Ki kynnoh ba ki samla Khasi ki dei ki nongdih - nongbam ne ki bym kitkhlieh ei ei .
Kumba don ki ba ong “ ki kynthei Khasi ki sngew khyllew bha haba ïoh lok dkhar bad ki da kiew bneng shisha khamtam haba ïoh phareng lei lei ” .
Nga m tip kane ka dei ka jingshisha ne em , lehse ki nongpule ki yn bishar hi ïa kane .
kiwei kiwei ki jaitbynriew wat lada long kumno kumno ruh , ki da burom hi ïa la ki shynrang la jong la ha ka shongkha - shongman ne ha ka jingïadeikam - ïadeijam .
Haba peit ïa ki samla shynrang Khasi , ka dang don bha kato ka jingkheiñkor ïa la ka jong khamtam ha ka shongkha - shongman .
Ki ba bun hi napdeng jong ki ki wad da la ka paradoh - parasnam .
Hynrei hapdeng ki samla kynthei Khasi pat kane ka jingsngew ka m da don bha shuh .
d) Ym dei tang ki samla kynthei , hynrei ki longkmie ruh don ki ba thadrong ïa lade ha khmat ka pyrthei .
Bunsien ngi la ïohi da la ki jong ki khmat ïa ki longkmie Khasi ki ba dih buaid wat ha lynti - syngkien ruh khlem don shuh ka rain - ka rem ha khmat ka pyrthei .
Lada ngi ïaid na Ïew - die syiar ha Polo naduh 6 baje janmiet haduh kumba 10 baje mynmiet ngi yn ïohi ïa ki kynthei Khasi ki ba ïeng harud surok ba yn tyrwa die kïad ïa ki nongleit - nongwan .
Kane ka pynpohdor noh ym tang ïa ka jinglong kynthei Khasi , hynrei ïa ka ri bad ka jaitbynriew hi baroh kawei .
Ki shynrang Khasi ruh ki pynshlur ïa kum kane ka jingleh thadrong da ka ba long nongthied .
Hato ym don shuh mo kiwei pat ki jait kam ki ba kham don burom na ka bynta ki kynthei jong ngi ba n ïa kane ? Shano kita ki KSU ne ki Seng Bhalang ki ba yn tehlakam ïa kum kine ki kam jahburom ? e) Kawei pat ka dak jong ka jingbymburom ïa lade hapdeng ki briew jong ngi khamtam ki samla , ka dei ka jingbud tynneng ne bud maina ïa ka rukom leh ki nongwei bad ka jingibeiñ ïa la ka jong .
Ha ka riam - ka beit ki samla shynrang ki pynïeng treng ïa la ki shñiuh la kum ki brut shut paikhana .
Ki phong ïa ki patlun pong ( punk ) ki ba i kumba ki n liat noh ha kano kano ka khyllipmat .
Ki samla kynthei pat ngi ïohi ba ki la sdang ba yn pyrthuh bud ïa ka riam phareng da ka ba riam khlemakor da ki skirt ki ba khapngiah bad ki ba jyndong .
Wat sha ïngmane ruh ki shlan ba yn wan da kum kine ki riam - ki beit khlem kheiñ shuh ba ka dei ka ïngkyntang .
Kumta ha ka jaka ba yn ïarap ïa ki parabangeit ba yn duwai kham bha , ki wanrah jingpynshoi pynban ïa kiwei .
Kum kine ki jingriam ki la sdang wan rung wat ha nongkyndong ruh .
Ka ba sngewsih ka long ba ki samla kynthei jong ngi ki la sdang ba yn klet ïa la ka riam tynrai la jong .
Lehse hadien katto katne snem ka jaiñsem ka yn sa duhnoh syndon .
Wat ki Naga ki Mizo ki dang burom ïa la ki riam tynrai bad khamtam haba leit sha ki jingïaseng ki riam da la ki jong ki riam tynrai .
Ki Khasi jong ngi pat imat ki ibeiñ ïa la ka riam la jong ka ba iphuh - iphieng bad ka ba idonburom , pynban ki leit bud tynneng ïa ka riam nongwei ka ba ikhlemakor .
Nga la ïohsngew ïa kawei ka jingjia na iwei i longkmie i bym dei i Khasi hynrei i ba la shong - la sah bad la heh - lasan ha Shillong bad mynta i don ha ri Bilat .
Ine i longkmie i nang bha ba yn kren Khasi bad I da ieid ruh ïa ka kolshor Khasi .
I la ïathuh ïa nga ba i la pynlong ka jingïakynduh lang ki longkmie Khasi ha ri Bilat ha ka nongbah ba i shong - i sah bad i la wer ïa kita ki Khasi ba yn wan .
Ka ba sngewsih ka long ba tang ma i marwei i bym dei i Khasi i ba la wan da ka riam nara Khasi katba kita ki longkmie Khasi shisha , ki wan pynban da ki riam mem .
Kane ka pynshisha shuh shuh ba ngi ki Khasi ngi m burom ïa la ka tynrai la jong .
Ha u snem 2010 ki paralok jong nga na Italy ki la wankai sha kane ka ri jong ngi .
Napdeng jong ki , ki longkmie ki la kyrpad ïa nga ba yn ailad ïa ki ba yn sem dhara Khasi namar ba ki itynnad eh ïa ka .
Nga la pynïoh ïa ki ïa kita ki riam bad katno ki sngewkmen ba yn ïoh riam kumta .
Khmih ! Katno ki nongwei ki itynnad ïa ka riam jong ngi , hynrei ngi pat dalade ngi m burom ïa ka .
g) Sa kawei pat ka dak jong ka jingbymburom ïa lade , ka dei ka jingbymkheiñkor ïa la ka ktien - ka thylliej la jong .
Ki Tamil haba ïa kynduh para Tamil ki kren beit da ka ktien Tamil , ki Malayali para ma ki ki kren beit da ka Malayalam , ki Mizo haba ïa kynduh para jait ki kren tang da ka Mizo .
Hynrei ma ngi pat ki Khasi haba ïa kynduh para Khasi ruh ngi thalaiñ pynban da ka phareng la kumba ngi don ha ri Bilat ne ha ri America .
Don ki longing - longsem Khasi ki ba pyndonkam da ka ktien phareng wat ba yn ïa kren para ma ki ha ïng .
Kumta ngi m sngew lyngngoh ba la sdang bun ki khynnah skul Khasi ki bym nangkren bha shuh ïa la ka ktien bad sngewsih ba yn ong ba la bun na ki ki ba shim da ka Alternative English ha ka jaka ka Khasi ha ki skul ne kolej .
Lyngngoh shibun ba yn tip ba ki kmie - ki kpa ki pynshlur ïa ki khun ba yn leh kumta .
Kumta ka jingong jong ka UNESCO ba ka ktien Khasi ka don ha ka jingma ba ka yn sa kylla ka ktien ba ïap ( dead language ) hadien katto katne por , ka long ka jingshisha .
Ha sor Shillong hi la nangbun ki Khasi ki ba la sdang thlun ba n kren ïa ka ktien la jong bad haba ki kren ki da khleh jaktung bad ka phareng haduh ba sngew kulmar sa ki nongsngap ruh .
Balei ba ki mynder - ri ha Assam ki kren beit da ka Assamese , ki mynder - ri ha Manipur ki kren beit da ka Meitei , ki mynder - ri ha Tamilnad ki kren beit da ka Tamil ? Ngi lah ba yn nam shuh shuh .
Ka daw ka long ba ki trai jylla ha kito ki jaka ki ieid bad burom ïa la ka ktien bad kumta ki kren beit da ka ktien la jong haduh ba ki mynder - ri ki m banse ba yn nang ïa ka ktien jong ki .
Ngi ki Khasi pat wat para ma ngi ruh ngi kren da ka phareng ; bad ki mynder - ri lei lei ngi sngew sarong ba yn pyni ba ngi nang phareng .
Kumta ha kane ka ri jong ngi , kiwei kiwei ki jaitbynriew ki ba shong - ba sah hangne ki m sngew donkam shuh ba yn hikai Khasi namar ma ngi hi ngi m burom ïa la ka ktien .
Kumta ha ka jaka ba ngi yn pynlong ïa la ka ktien - ka thylliej ka ktien u kynrad ( master’s language ) ha la ka jong ka ri , ngi pynlong pynban ïa ka ka ktien u mraw ( slave’s language ) da ka jingleh jong ngi hi .
Kumba nga la ïohsngew na kito ki ba don ha kato ka jingïaleh ba yn pynrung ïa ka ktien Khasi ha ka Seventh Schedule jong ka ri India , khnang ba ka yn long kawei na ki Major Indian Languages ( MIL ) , ka jingsuki ha kane ka kam ka long ka jingbym ïa trei lang ki bor synshar jong ka ri jong ngi .
Balei kiwei pat ki riewlum kum ki Manipuri , ki Bodo , ki ba la ïaleh kham hadien ba yn ïa ngi , ki la ïoh pynrung ïa ki ktien jong ki ha ka MIL , katba ma ngi pat ngi sahkut hajuh ? Kane baroh ka pyni ba haba ym don jingieid ïa la ka ktien , ngi yn ym don hi ruh kata ka jingangnud ba yn durut ha ka ba yn pynkiew ïa la ka ktien .
Kane ka wanruh bun ki jingduhnong ïa ka ri bad ka jaitbynriew .
Balei ba kynrei ki mynder ha ki ophis bad ha kiwei pat ki kam sorkar ha ka jylla jong ngi ? Dei namar ba ki m donkam ba yn nang ïa ka ktien Khasi ba yn ïoh rung kam .
Namar ba ka ktien Khasi ka m pat long ka ktien jong ka jylla ( official language ) , kumta ka sorkar ka m don hok ba yn dawa na kito ki nongwad kam ba ki yn nang ïa kane ka ktien .
Kane ka ailad ïa ki mynder ba yn knieh noh da ka ba suk ïa ka pliang - ja jong ki briew jong ngi .
ng) Sa kawei pat ka dak jong ka jingbymburom ïa lade , ka paw ha ka jingibeiñ jong ngi ïa la ka shad tynrai .
Man uwei pa uwei ne kawei pa kawei ka samla Naga , Bodo ne Mizo , ki nang ba yn shad ïa ki jingshad tynrai jong ki .
Ka long kum ka rul na ka bynta jong ki bad ki da burom ruh ïa kata .
Phewse hapdeng ki samla Khasi jong ngi , katno ngut ki ba nang ba yn shad Khasi tynrai ? Ki khynnah samla jong ngi ki ïa beh pynban ïa ki jingshad dkhar bad jingshad phareng bad ki ibeiñ ïa ki jingshad tynrai la jong .
Ade ! ka jingstad jong ki ba yn shad khyrwait kti - khyrwait kjat lane pynjem syngkai thik la kum ki actor - aktres ha ki phlim , hynrei ong ïa ki ba yn shad Khasi ki yn rkhie beiñ pynban .
Shisien ha kawei ka skul ha Jaiñtia Hills la don ka Cultural Show bad ki la khot sngewbha ïa u DC u ba dei u dkhar .
Une u briew u la wan kum u kongsan ha kata ka prokram .
Ynda la sdang kata ka Cultural Show u la ïohi pynban tang ki jingshad phareng , jingshad Bollywood bad ki jingrwai phareng .
Kumta u la kylli ïa u principal kata ka skul “ phi ong ba ka dei ka cultural show hynrei shano kata ka jingshad Khasi - Pnar ? ” Nga ju ïohi ïa kiwei ki riewlum kum ki Naga , ki Mizo bad kiwei pat ki ba don shabar ki jylla jong ki la ha New Delhi , ne ha Bangalore ne ha Mumbai , ba ki ju pynlong ïa ki tamasa kolshor ( cultural festivals ) na ka por sha ka por ha ka ba ki pynpaw pyrthei da ka jingsarong ïa la ki kolshor jong ki .
Hynrei ñiar eh ba yn ïohsngew ïa ki Khasi jong ngi ki ba don shabar jylla ba ki yn pynlong kum kine ki jait prokram .
Ka daw ka long ba ngi sngewpoh ïa la ka jong ka kolshor , ba ngi m don ka jingburom ïa lade .
h) Ka jingbymkheiñkor ïa la ki jong kiei kiei ki ba ngi don , ka long kawei pat ka dak jong ka jingtroiñ ka jaitbynriew jong ngi .
Bunsien ngi m suitñiew ïa ki sap - ki phong jong ki paradoh - parasnam , hynrei ngi kloi pat ba yn pynkiew - skong ïa ki mynder - ri .
Ha kito ki snem ba la leit ki paidbah Khasi khamtam ha Shillong , ki la khiebhur shaphang u Amit Paul U ba la jop ha ka Indian Idol .
Palat ïa ki dkhar dei ki Khasi pynban ki ba ïa shongshit bad pynkiew - skong ïa u .
Nga kynmaw ha Mawlai don ki ba la tyrwa wat u kynjri ksiar ruh ïa une u nongrwai .
Hynrei haduh mynta nga m pat ju ïohsngew ba don ba la tyrwa kynjri ksiar ïa u Bah Lou Majaw .
Ngi dei ba yn hikai na kiwei pat ki jaitbynriew kumno ba yn burom bad kyntiew la ki jong .
Nga la sakhi da la ki jong ki khmat kumno ki Malayali ne ki Tamilian ki ïarap kyntiew iwei ïa iwei pat .
Kito ki ba don ha ki kyrdan ba heh hangne ha Shillong ne hangno hangne ruh , ngi ïohi kumno ki tip - ki ithuh ïa la ki briew la jong bad lada kine ki m don kam - don jam , ki ïaleh ba yn ai kam - ai jam ïa ki .
Kumta ngi ïohi kito ki Malayali ki ba don ha Shillong ki ïohkam kontraktor , ki ïohkam hikai ne seng dukan kompiwtor bad kiwei kiwei de .
Haba dei pat ha ka Balang ngi ïohi bun ki seng riewniam ba pynïaid da kiwei ki jaitbynriew ki m ju khot ai jingkren , ïalap ritrit ne shim klas ïa ki trai - ri , hynrei ki khot beit da ki jaitbynriew la jong .
Ka ba sngewsih ka long ba ha ki seng ne ki ïng ba pynïaid da ki Khasi jong ngi , ngi ïohi pynban ba ma ki ruh ki khot pynban da ki nongwei ba n wan ai prokram katba ki m suitñiew ei ei ïa ki paradoh - parasnam ki ba kham don sap shuh shuh ba n ïa kita .
Bunsien hi kane ka jinglong ka bud ryngkhi bad ka jingbishni .
Ngi kloi ba yn thung blei ïa ki mynder tang namar ba ngi m lah shah ba yn ïohi ïa ki para Khasi la jong ba ki kiew .
Kumta bunsien ngi m suitñiew khnang ïa ki sap - ki phong ki briew la jong bad ngi ailad pynban ïa ki nongwei - nongar ba yn paw ha ka imlang - sahlang jong ngi .
Kane bunsien ruh ka pynlong ïa ki briew jong ngi ba yn kren ïaroh shaphang ki mynder wat lada ki leh tang kaei kaei ka ba rit ruh , hynrei ba yn kynthoh bad ba yn wad daw ïa ka jingleh ki briew la jong pat .
U myllung Soso Tham u la ong ïa ka ba dei haba u la bynñiaw ha ka poim jong u “ Jingshai ngi wad kylleng pyrthei ; jingshai ka ri ngi m tip ei ei .
” Lada nga kylliang kyntien ïa kine kijuh ki lain , nga lah ba yn ong kumne “ riewstad ngi wad kylleng pyrthei ; riewstad la jong ngi m tip ei ei ” .
Hangne ngi sngewthuh shai ba wat u myllung ba khraw jong ngi ruh u la ïohi lypa ïa ka jinglong jong ka jaitbynriew ka bym sngew sarong ne kheiñkor ïa kiei kiei ne kino kino ki ba dei la ki jong .
Ka jingbymkheiñkor ïa la ka jong khamtam haba ïadei bad ka kolshor , ka ktien - ka thylliej , ki riewdonsap - donphong bad kiwei de , ka buh ka jingma ba khraw ïa ka ri bad ka jaitbynriew .
Dei kane ka jinglong ka ba ailad ïa ki kolshor nongwei ba yn suhthied hapdeng jong ngi ; dei kane ka ba ailad ïa ki mynder ba yn ïoh lehtrai ha ka imlang - sahlang jong ngi , wat haduh ki rympei ïng jong ngi ; dei ruh kane ka ba pynlong ïa ki pateng ba dang wan ba yn klet noh ïa la ka tynrai bad suki pa suki ngi yn sa long nongwei ha la ri la jong .
Kum ka jaitbynriew ngi dei ba yn weng noh shisyndon ïa kum kane ka jinglong bad ba yn sdang kheiñkor bad tyngkai noh ïa la ki jong ha kiei kiei baroh .
Dei tang kane ka ba lah lehse ba yn dang pyllait - im ïa ngi na ka lhuh jong ka jingjot .
LYNNONG 6 Ka Mynsiem Sarong - hangamei Shisien ki ksuid ha dujok ki la pynlong ïa kawei ka ïew pyni - buit bad ki kynhun bapher bapher ki la pynïeng ïa la ki jong ki jong ki dukan - pyni .
U ksuid rangbah u Lusipher u la wan jngoh kai ïa kine ki dukan - pyni ba yn bishar kino ki ba kham lah duh .
U la rung ha kawei ka dukan - pyni bad kita ki ksuid ki la pyni ha u ïa ki jingdih buaid ki ba har - rukom .
Uwei u ksuid u la batai ha u Lusipher ba da kine ki jingdih - buaid u la lah ba yn khring bun ki mynsiem sha dujok .
U Lusipher u la thab met ïa kita ki ksuid hangta na ka bynta ka jingstad jong ki ba yn jop ïa ki mynsiem .
Hadien kane u la ïaid sa sha kawei pat ka dukan - pyni .
Hangta la don katto katne ngut ki ksuid ki ba la pyni ha u ïa iwei i dawai ba kyrpang .
Ynda u Lusipher u la peit bniah , u la ïohi ba la thoh ha ka jingsop “ ka sarong - hangamei .
Uwei na kita ki ksuid u la batai ha u kumno u pyndih ïa ki briew da kane ka dawai bad shisyndon ka mynsiem sngew sarong hangamei ka rung ha ki .
Hadien kata u ong ba ym donkam pyrwa shuh naba kita ki ba dih ïa ka ki kylla mynthi bad ki m sngap shuh ïa ki jingsneng - jingkraw , ïa ki jinghikai jong ki ba halor bad ki m pdiang shuh ïa la ki jong ki jingbakla .
Kumta suki pa suki ki liat ha kiwei pat ki jingsniew haduh ba ki yn da poi sha dujok .
U Lusipher u la sngewtynnad eh ïa kata ka buit jong ki bad u la ai ka jingïaroh ka ba kyrpang ïa kata ka kynhun .
Ka mynsiem sarong bad hangamei , ka dei kaei kaei ka ba ïalam sha ka jingjot .
Ka jingthoh ba khuid ka ong “ u Blei u isih ïa ki ba sarong bad u ieid ïa ki ba sngewrit ” .
( Jingphawar 03:34 ) .
Ha ka kitab Samuel ngi ïohi ba ka jingsarong- hangamei u syiem Saul khatduh ka la ïalam sha ka jingjot jong u , haba u Blei u la knieh noh ïa ka bor synshar na u bad u la ai ha u Dabid u briew u ba sngewrit ( 1 Sam 15:26-30 ) .
Ka Maria Theisotti ha ka jingrwai Magnificat jong ka ka ong kumne “ U la kyntiew ïa ki ba sngewrit bad u pynhiarkhet ïa ki ba sarong ” ( Lk 01:52 ) .
Haba kano kano ka jaitbynriew ka dap da ka jingsarong bad ka mynsiem hangamei , ka don ka jingma ïa kata ka jaitbynriew .
Ki hima pyrthei ba khraw kum ka hima Ijip , ka Persha , ka Rome bad kiwei de , ki ba la pynksan bad lehmeng haduh katta katta , shano ki don mynta ? Ki sah sa tang ha ki kot histori .
Haba bishar bniah bha ïa ka jinglong ka jaitbynriew Khasi jong ngi , nga ïohi ba ngi don kane ka mynsiem sarong bad hangamei .
Nga n ai katto- katne ki nuksa ba yn kham pynshai shuh shuh ïa kane ka phang : a) Ha ki ophis jong ngi , hato ngi m ju shem ïa ki clerk ne kito ki ba khampoh kyrdan ba ki lehmeng bad ki m pynpaw jingburom ïa ki ophisar jong ki ? Haba peit ïa ki dkhar ki ba long rit , ki da nguh - da dem bad burom ïa ki ophisar jong ki , hynrei kum kane ñiar eh ba yn shem hapdeng ki Khasi jong ngi .
Teng teng u clerk u pynphai ktien kylliang ïa u ophisar jong u .
Kane ka jingbymburom ïa ki ba halor ka pyni shai ba ngi don kata ka mynsiem sarong hangamei ka bym kwah ba yn pyndem ïa lade ha kiwei pat .
b) Katno sien shuh nga la shem ha ka jingim jong nga , katba nga dang ñiah kali kylleng ka sor , ïa ki draibar taksi ne auto , ba ki ïeng khnang hapdeng surok , teng teng ba yn ïa kren paralok , khlem da pyrkhat shuh ïa ki ba don hadien .
Haba ai horn ki peitseh - peitdom pynban kumba dei ka jingbakla jong kito ki ba don hadien jong ki .
Da ka ba leh ha kane ka rukom i kumba ki sngewkhaiñ ne sngew long “ hero ” hakhmat ka pyrthei .
Hynrei ki m sngewthuh ba kane ka jingleh jong ki ka pynlong zero pynban ïa ki .
Ki briew nabar ki ba ïohi ïa kane ki n kyrkok ki yn beiñ ïa ka jaitbynriew jong ngi .
k) Kane ka jingsarong bad jinghangamei ka paw ruh ha ka jingsaitlah ne jingbymburom ïa ka jingsneng - jingkraw jong ki ba halor ne ki riewtymmen .
Bun ki khun samla jong ngi mynta ki ba phai ktien pyrshah ïa la ki kmie - ki kpa bad ki ba byrngem - byrsit pynban ïa ki haba ki sneng - ki pyni ïa ki .
Don ki khun ki ba nud wat ba yn kynhied ïa la ki kmie - ki kpa bad ïa ki ba la san - la rangbah .
Shisien Uwei u paralok jong nga u la ïathuh ïa nga ïa kawei ka jingjia ha ka jingim jong u ka ba sngewsih haduh katta katta .
Une u rangbah ha kawei ka sngi u la ïohi na ïng jong u ïa ar ngut ki khynnah skul ba dang rit bad la ki uniform , ba ki dang ïatan sikret pum shi pum .
Da ka jingmut ba bha u la leit shajan jong ki bad u la sneng bad pyni ïa ki ba ki m dei ba yn dih sikret kum ki khynnah skul .
Uwei na kita ki khynnah u la jubab pynban “ balei bah ! ai pisa ma phi ba yn thied sikret ? ” Uta u rangbah u la phet noh da ka jingïamrem .
Haduh katne ka jingsarong bad ka jinghangamei jong ka jaitbynriew jong ngi mynta .
Ngi la poi haduh uta u pud ba ym long shuh ba yn sneng - ba yn kraw ïa ki khun - ki kti ne ki para ki pyrsa jong ngi .
Haba la long kumne , ka pyni ba ka jaitbynriew jong ngi ka la jan sha ka jingjot - Jingpra .
d) Sa kawei pat ka dak jong ka jinghangamei ka paw ha ka jingïaleh pyrshah ïa ki aiñ bad ki rul .
Ki briew jong ngi lada ong “ wat tahshun ha kane ka jaka , ” ki yn tah khnang hangta ; lada ong “ wat ïeng kali hangne , ” ki yn ïeng khnang ; lada ong “ wat kiew ïa ka kynroh ” ki yn kiew khnang , lada thoh “ wat bret ñiut hangne ” ki yn bret khnang .
Lada thoh ïa kano kano ka notis , ki yn ïaleh ba yn pyndam ne pynjot ïa kata baroh .
Kine baroh ki pynpaw pen - ryngkew ïa ka jinglong ba sniew ba ka jaitbynriew ka don .
Kum kane ka jinglong ka la rung bha mynta hapdeng ki khun samla jong ngi .
Haba ki kmie - ki kpa bad ki ba halor ki sneng - ki kraw ne ki bthah ei ei ïa ki , ki leh pynban markhongpong .
Bunsien ki ba halor ki shem jynjar ba yn ong ei ei ïa ki khynnah samla mynta namar ki kloi pynban ainia bad ba yn said - Stad .
e) Kawei pat ka jinglong ka ba pynpaw ïa ka mynsiem sarong bad hangamei , ka dei ka jingbympdiang ïa la ki jingbakla .
Bunsien wat haba la paw tyngkreiñ ka jingbakla la jong , katta ruh ki dang said - stad ba yn pynksan ïa lade .
Haba don aksiden kali hapdeng ki briew jong ngi , nga ju ïohi ba wat uta u ba la bakla dalade ruh , u dang pynksan hi ïa lade bad u m lah ba yn pdiang ïa la ka jingbakla .
Teng teng kum kane ka jinglong ka ïalam sha ka jingïamai- ïakajia bad ka ïa shoh - ïa dat .
Nga da thikna bha ba ki yn sa don beit katto katne napdeng kito ki ba yn pule ïa kane ka kot jong nga , ki ba yn sa kynthoh pyrshah ïa kane .
Khlem pep ki yn sa ong “ une u nongthoh u batai stad ” ne kum kita kiei kiei .
Balei ki yn sngew kumta ? Dei namar ba ka mynsiem sarong bad hangamei ka don hapdeng ka jaitbynriew jong ngi ka bym ailad ïa ngi ba yn pdiang ïa kaei kaei ka ba kiwei ki ong wat la ka long ka ba bha eh ruh .
Kane ka jinglong hangamei , ka long ka ba sniew shibun eh namar ka mih na ka dohnud ba sarong .
Dei ka jingsarong ka ba pynlong ïa ki briew ba yn sngew hangamei .
Kane ka m dei ka jingsarong ka ba don nongrim , namar lada u briew u don ka kyrdan ba halor u don hok ba yn sarong ne pyni bor .
Hynrei ka ba lyngngoh ka long ba hapdeng jong ngi pat , ki briew ki bym don nongrim ei ei ba yn kop sarong ( ki bymnang - bymstad , ki bym don kyrdan ei ei ) , ki lehmeng - lehkhyllew la kum ki ba khraw eh .
Bunsien hi kane ka jinglong ka pynpaw biej ïa ngi ha khmat ka pyrthei .
Kane ka jingsarong- hangamei ka long ruh u soh jong ka jingbishni .
Bunsien hi ka dei ka jingbishni ka ba pynlong ïa ki briew jong ngi ba yn kyntait ïa kiei kiei ki ba bha ruh .
Phi la ju ïohi ne em , haba ki mynder ki kren shaphang kano kano ka sobjek , ki briew jong ngi ki kloi ba yn ngeit , hynrei haba ki para Khasi pat ki kren ïa kajuh hi ka phang , ki kyntait bad ki kynthoh laiphew jait .
Kane ka jingleh ka mih na ka jingbishni , namar ba ki m lah ba yn pdiang ïa la u paradoh - parasnam ba u n khamstad - khamnang ba yn ïa ki .
Kum ka nuksa , lada long CM u Garo ki MLA Khasi jong ngi ki ïa sngap ki ïa mynjur beit , hynrei tang shu long CM u Khasi hangta sdang ba yn mih ka jingkynthoh bad jingkulmar .
Balei ? Namar ngi m lah ba yn pdiang ba uwei pat u Khasi U yn kham kiew kyrdan ba yn ïa nga .
Kata ka dei ka jingbishni ka ba ïalam pat sha ka mynsiem hangamei .
LYNNONG 7 Ka Jingïapait- - ïapra Lada ngi pule ïa ka histori jong ki hima ba khraw jong ka pyrthei , ngi yn shem ba ynda la sdang ba yn mih ka jingïapait - ïapra , kita ki hima ki kyllon noh .
Ka hima baïar jong u Alexander ba khraw ka la jot - la pra thiaw hadien ka jingïap jong u , namar ki jeneral jong u ki ïa kajia para ma ki .
U Jisu hi u la kren shai shaphang kane haba u la ong “ lada ka hima ka ïapait bad ka ïaleh makynti paralok , kata ka hima ka yn sa pra ” ( Mk 03:24 ) .
Hynrei ha kano kano ka khep haba ka kynhun ka ïeng tylli kawei , kata ka kynhun ka jop ïa ki diengpynkiang baroh .
Ngi kynmaw ïa kato ka poim ba pawnam u Alfred Lord Tennyson ka ba kyrteng “ Charge of the Light Brigade " .
Hangto ngi ïohi ba ha kato ka thma Krimia , kumno kito ki 600 ngut ki shipai phareng ki ïa tylli da kawei ka bor bad kawei ka buit haduh ba ki la lah ba yn pynliem ïa ki nongshun ki ba da ki phew hajar ngut .
Ki shipai Sparta jong u syiem Leonidas ki la don tang 300 ngut ha ka thma Thermopylae ( 480 SK ) pyrshah ïa ki 3,00,000 ngut ki shipai jong u syiem Xerxes ka Persia .
Da ka jingïatylli jong ki , ki la lah ba yn pynsangeh ïa ka jingtur jong uta u shipai - u pyrton jong ki nongshun .
Kumba don ka jingong “ ka jingïatylli ka long ka bor ” kumta ruh lada ka jaitbynriew hi ka ïa tylli lang , yn ym don nongshun u ba yn lah ba yn pynjot ïa ka .
Kawei na ki jingsniew ka ba la kynrei bha hapdeng ka jaitbynriew jong ngi ka dei ka jingïapait- ïapra hapdeng jong ngi .
Kane ka jinglong ka ktah shibun ïa ka longdur ( Identity ) , ka iktiar bad ïa ka lawei hi jong ka jaitbynriew jong ngi .
Lehse nadpeng ki riewlum baroh ha kane ka thaiñ , dei ki Khasi jong ngi ki ba ïapait - ïapra tam na baroh .
Bunsien kane ka jingïapait - ïa pra ka mih na ka jinglong sarong bad hangamei kumba la kdew haneng .
Balei ba ngi m kynmaw ba ka jingïapait ka ïalam sha ka jingjot - jingtroiñ jong ka jaitbynriew .
Ki Phareng ki ba la synshar ha ri India , ki la la don kawei ka buit synshar bad kata ka long “ pynïapait bad synshar ” ( divide and rule ) .
Ki la pynïapait- - ïapra ïa ngi ha India khnang ba ngi yn ïa shrut para ma ngi bad ba ngi yn klet ba yn ïaleh ïa ki .
Ka sorkar India hadien ka jinglaitluid ruh ka la bud ïa kane kajuh ka rukom synshar hangne ha North - eaST India jong ngi .
Kine ki jingïashrut ki ba ngi ïohi hapdeng kawei ka kynhun bad kawei pat , ki long kita ki buit synshar jong ka sorkar .
Nalor kine , ngi pat ki Khasi ngi nangïapait - ïapra shuh shuh hapdeng jong ngi .
Kane ka jingïapait - ïapra ka paw ha bun ki liang jong ka jaitbynriew kumba nga n pyni harum : a) Ha ka jingsngew jaitbynriew hapdeng jong ngi khamtam hapdeng ki Pnar bad ki Khynriam .
Ha ka jingshisha baroh ki khun u hynñiewtrep - hynñiewskum ki dei ki Khasi ( Khasei ) ka ba long ka kyrteng kyllum jong ngi .
Ki Maram ha sepngi , ki War Shathie , ki Bhoi shatei ki khot beit ïa lade ki Khasi , hynrei ki Pnar pat ki don ka jingsngewpher jaitbynriew kumba ka paw ha kine ki por .
Ha ka jingshisha ka dei tang ka jaka shong ( geographical location ) ka ba pynpher ïa ngi kawei ka kynhun na kawei pat kawei ka tnat - ktien ( Dialect ) na kawei pat , ym ka tynrai jong ka jaitbynriew .
Kumba ngi tip hi mynta , ka ktien Maram , ka ktien War ne ka ktien Bhoi , ki pdiang beit ba ki long tang ki tnat - ktien jong ka ktien Khasi .
Hynrei ha Jaiñtia pat ka don ka jingsngewthuh ba ka ktien Pnar ka dei ka ktien ( Language ) ym ka tnat - Ktien .
La don ruh ka jingpyrshang ba yn pynmih syndon da ka dikshoneri jong ka ktien Pnar .
Kane baroh ka pyni ba ka don ka jingorpait ha ka jaitbynriew Khasi ïa ka ba ki mynder ki shim kabu kha- makha .
Hato ngi la klet mo ïa kato ka jingrwai ka ba ong “ Khynriam , u Pnar , u Bhoi , u War Baroh u paid Khasi Baïar ” .
b) Hadien ka jingwanpoi ka niam Khristan ha u snem 1845 , la wan rung sa kawei pat ka jingïapait hapdeng jong ngi bad kata ka long ka jingsngewniam .
Kane ka la kylla long ka jingtim ka ba la wan lynshop ïa ka jaitbynriew .
Ki la don ki mishoneri phareng ki ba la bet ïa u symbai ka jingïashun hapdeng jong ngi paradoh - parasnam .
Ka jingïakynad bad jingïashun hapdeng ki Katholik bad ki Protestan ka la sdang naduh hyndai .
Mano ba la bet ïa uta u symbai ka jingïashun ? Kata ka dei ka jingkylli ka ba ngi hap ba yn kylli ïa lade .
Hateng hateng kane ka jingïashun ka la poi shaduh u pud ba ïatait shnong parakur - Parajait , wat ba n thang ïa ki ïng - ki sem ruh .
Haduh katne mo ka niam Khristan ka la pynlong ïa ngi ? Hynrei kata ka m dei ka jinghikai u Jisu , u ba la hikai ïa ngi ba yn ïa ieid iwei ïa iwei pat .
Lada baroh ngi ïa ngeit ha u Jisu bad ha kajuh ka Kospel , kaei keiñ ka daw ka ba pynlong ïa ngi ba yn ïa shun iwei ïa iwei pat ? Kynmaw kumno u Jisu u jubab ïa u Ioannis haba u la wan mudui ha u ba u la ïohi ïa uwei u briew u bymdei uwei na ki synran , U ba la beh ksuid ha ka kyrteng u Jisu .
U Jisu u la jubah “ em wat khang ïa u , na ba uta u ba leh kambah bah ha ka kyrteng jong nga , u m lah ba yn leh pyrshah ne kren pyrshah ïa nga ” ( Mk 09:39 ) .
Lada ngi baroh , Katholik ne Protestan , ngi phla ïa u Jisu bad ngi ïalap ïa u , balei keiñ ba ngi ïa shruit para ma ngi la kum ki ksew ïa knieh shyiengdoh .
Kane ka jingïapait na ka jingsngewniam ka la nang pyntroiñ shuh shuh ïa ka jaitbynriew jong ngi bad ka nangailad ïa ki nongshun ba yn pynjot - pynsniew ïa ngi .
Bunsien tang na ka daw ka jingsngewniam ngi kloi ba n shet kylla ïa la u paradoh - parasnam bad ba yn pynksan ne ailad ïa u mynder - ri .
Lada ngi ngeit shisha ha ka Kospel , ngi dei ba yn ïa im ha ka jingsuk bad ka jingïaieid .
Lada ngi ïa tylli kawei katno ka jaitbynriew Khasi jong ngi ka yn jin da la long ka ba khlaiñ tam nadpeng baroh .
k) Sa kawei pat ka jingïapait hapdeng jong ngi ka la sdang khie - khlieh mynta bad kata ka dei hapdeng ki Khristan bad ki Niam - tynrai .
Hooid , kane ka jingpyrshah ka la sdang naduh ki por ba la seng ïa ka Seng Khasi , hynrei ha kine ki khyndiat snem ba la leit , kane ka jingïapyrshah ka la nangjur nangjur .
Ngi tip shai ba don ki bor mynder - ri nadien ki ba kynshoit bad ïalam bakla ïa ki briew jong ngi ki ba don ha ka Niam - tynrai , ba yn ïaleh pyrshah ïa ki Khristan .
Kumba baroh hi ki tip ba kine ki bor nabar ki thmu ba yn pynpait - pynpra ïa ki riewlum da ka ba aibih na shapoh .
Kane ka jia hapdeng ki Karbi , hapdeng ki Bodo bad hapdeng ki Tripuri bad kiwei de .
Lada ngi ki Khasi ngi m kyndit noh na kane ka jingshoh khawiang jong u nongshun , ngi yn poi sha ka jingjot thiaw jong ka ri bad ka jaitbynriew .
Nga kyrmen ba ki paradoh - parasnam ki ba don ha ka Niam - trai ki yn ym ailad ïa kine ki bor nabar ba yn bet ïa u symbai ka jingïashun hapdeng jong ngi .
d) Sa kawei pat ka jingïapait- ïapra ka ba paw mynta hapdeng jong ngi ka mih na ka jingïapher ha ka kyrdan bad ha ka ïoh - ka kot .
Ha ki por ba rim ha ki shnong Khasi ym ju don u ba heh - ba khraw ( wat u syiem ruh u long kum u riewpaidbah ) ne kita ki khrawspah ne heh - saipan .
Baroh ki ïoh la ki jaka - puta ba yn thaw ïng ne ba yn rep - ba yn riang namar ka jaka ka long beit jong ka kur ne jong ka shnong ne ka raid .
Hynrei haba peit mynta pat ki jaka - ki puta ki la kylla long markynti jong ki katto katne ki hehspah .
Kum ka nuksa , ha bun ki thaiñ Ri Bhoi , ki jaka - ki puta ki dei jong ki hehspah ha Shillong katba ki trai - shnong pat ki ba don ha kito ki jaka ki m don wat tang shiteng akar ruh ba yn thaw ïng la jong ne ba yn rep .
Bun napdeng jong ki ki shu rep - wai ne rep - bhura .
Kane ka jingbymïaryngkat ha ka don - ka em ka wanrah shisyndon ïa ka jingpynïapher hapdeng para briew wat hapdeng shikur - shijait ruh .
Ha ka jingwad jingtip ( research ) jong nga , nga la shem ba bun ki longkñi ki ba duk ki kham salia ba yn leit sha ïng ki para ki pyrsa ki ba riewspah namar ba don ka jingsngew lehraiñ ba ki m lah ba yn rah jingai sngewbha ei ei .
Kumjuh ruh ka jingsngew bym ïahap kyrdan hapdeng kito ki ba la nang - la stad bad ki ba biej - ba them ka la rung ha ka jaitbynriew jong ngi .
Kumta ngi lah ba yn ong ba wat la kata ka “ caste system ” ka m don hapdeng jong ngi , hynrei ka jingpynïapher kyrdan ( class system ) pat ka la paw tyngkreiñ ha ka imlang - sahlang jong ngi .
Ka Jingïapait- ïapra ka long kawei na ki jingma ba khraw ba apthap ïa ka jaitbynriew jong ngi , na ba bun bha ki ba shim kabu ïa kane .
Ki mynder ki ba peit kliaw ïa kane ka jingduna jong ka jaitbynriew jong ngi , ki shlur bad ki nud ba yn rung hapdeng jong ngi .
Nyngkong- nyngshap eh ngi dei ba yn pynduh noh shisyndon ïa ka jingsngew ïa pher jaitbynriew hapdeng ki Khasi ba shong ha Khasi Hills bad ki Khasi ki ba don ha ri Jaiñtia ki ba khot ïa lade ki Pnar .
Kumba nga ïohi hi ki riewpaidbah ki m don jingeh shaphang kane , hynrei dei ki nongïalam ki ba kheiñ ïa lade ki ba kham stad , la ha ka saiñ pyrthei ne ha ka niam , ki ba la bet ïa une u symbai ka jingsngewpher jaitbynriew .
Kum kine ki nongïalam ki long kita ki ingkhong - shalangmat ki ba pynjot - pynpra ïa la ka ri bad ka jaitbynriew .
Nga don ka jingsngewtieng ka ba khraw ba ha kawei ka sngi ki nongïalam jong ngi bad ki balang ha ri Jaiñtia ki yn pynduh noh ïa ka ktien Khasi ha ki skul bad ha ki ïngmane bad ki yn pyndonkam syndon noh da ka ktien Pnar .
Ïa mynta hi ka ktien Khasi ïa ka ba dang pyndonkam ha ki skul ne ha ki jinglehniam ha ïngmane , ka dang pynïatylli ïa ngi .
Hynrei adur lanot ! lada ha kawei ka sngi kane ruh ka yn jah - ka yn dam noh .
Hangta ka yn sa mih sa ka jingdawa la ka jong ka jylla .
Ngi dei ruh ba yn jop noh ïa ka jingsngewniam palat .
Ka bha ba ngi yn kynmaw ba shuwa ba yn ngi yn long Katholik ne Protestant , ngi long ki khun Khasi shuwa .
Kumta ka jingsngew jaitbynriew ka dei ba yn wan hashuwa ka jingsngewniam .
Ki Mizo ki don kum kane ka jingsngew bad kumta ki don ka jingïatylli bad ka jingïarap iwei ïa iwei pat khlem da ñiew ba u ne ka ki long Katholik ne Presbiterian .
Dei kane khlem pep ka ba pynlong ïa ki ka jaitbynriew ka ba ïatylli mlon kawei .
Ngi ki Khasi pat ngi wanlam ïa ka niam ha ka pyrkhat - pyrdaiñ bad ha ki jingle - jingkam jong ngi baroh .
Hynrei ngi dei ba yn kynmaw ba u Jisu u khlem hikai ïa ngi ba yn ïa pait - ïa pra .
Shuwa ba u n shah kem u la duwai kumne : “ nga duwai ba ki yn dup ïa long kawei .
Ko Pa , to ki yn ïa long kawei ha ngi , kumba me long ha nga bad nga ha me , ba ka pyrthei ka yn dup ngeit ba dei ma me u ba la phah ïa nga ” ( Io 17:21 ) .
Kumta ka mut aïu ba yn long khristan lada para ma ngi ngi ïa dait - ïa shrut man la ka sngi ? Hato kane ka m ailad - ai kabu ïa ki mynder ba yn shalai ïa ka ri bad ka jaitbynriew ? Lada ngi dang ieid hi ïa la ka ri bad ka jaitbynriew , ngi dei shisyndon ba yn weng noh na ki dohnud jong ngi ïa kine ar tylli ki jingsniew : ka jingsngew jaitbynriew bad ka jingsngew - niam .
LYNNONG 8 Ka Jingkangar Spah Ka kitab Jingphawar ka ong “ U ba shaniah ha ka spah u n sa tlor ; hynrei u ba hok u n sa mer kum ka sla jyrngam ” ( Jingphawar 11:28 ) .
Ka kitab Koheleth pat ka ong kumne “ jar u ba ieid ïa ka tyngka u n ym hun da ka tyngka , lymne u ba ieid spah u n hun ba u riewspah ” ( Koh 05:10 ) .
Ka shithi u Paulus Apostol sha u Timotheus pat ka maham ïa ngi kumne : “ ka jingieid spah ka long ka tynrai jong ki jingsniew baroh ” ( 1 Tim 06:10 ) .
U Jisu hi u la maham ïa ngi da kine ki kyntien : “ ym don ba lah ba yn shakri ar ngut ki kynrad ; u n isih ïa uwei bad u n ieid ïa uwei pat ; ne u n snoh ha uwei bad u n kyntait ïa uwei pat .
Phi m lah ba yn shakri bad Blei bad spah ” ( Mt 06:24 ) .
Kine ki kyntien na ka Baibyl ki la biang ba yn pynkynmaw ïa ngi ïa ka jingma jong ka spah pyrthei .
Kawei pat ka jingma ba khraw ka ba la wan lynshop ïa ka jaitbynriew jong ngi , ka dei ka jingkangar spah .
Don bun ki nuksa ba yn pynshisha ïa kane ka jinglong ka jaitbynriew mynta : a) Ha ki por hyndai ka khun khatduh ka peit - ka sumar ïa ka nongpateng jong ka kpoh ne ka kur hapoh ka jingpynïaid jong u kñi .
Ka m ju nud ba yn kheiñ nongkynti ïa ka nongpateng .
Hynrei ha kane ka juk mynta , ngi ïohi bun ki khun khatduh ki ba la nud ba yn kam - ei ïa ka nongpateng jong ka kur - ka jait .
Ki la nud ba yn thom ïa ka sang - ka ma tang ba yn ïoh kurup ïa ka spah pyrthei ka ba tang shipor .
Kane ka ïalam sha ka hap kiew ïnglieh - ïngsaw wat hapdeng shipara ne shikpoh .
Teng teng ka poi shaduh u pud jong ka jingïashoh - ïa dat bad jingïapynïap ruh .
Kane ka jingleh ka long ka jingïuhroit ïa ki jinghikai ba kynsai jong u longshuwa - manshuwa ïa ki ba la pynshong nongrim ha ka hok bad ka shikyntien .
Ki khun khatduh bunsien ki kylla ki khun bamduh bad kumne ka spah ka pynjot ïa ka jaitbynriew .
b) Ka jinglalot spah ka paw ruh khamtam hapdeng ki nongïalam ne ki nongmih - khmat u paidbah .
Ka jingbamsap ka ba shyrkhei shibun ka don mynta hapdeng ki nongïalam jong ngi .
Ki ba bun napdeng ki nongmihkhmat jong ngi , ki kwah ba yn long MP , MLA , MDC , rangbah - shnong ne nongïalam seng bhalang , ym namar ba ki ieid ïa ka ri bad ka jaitbynriew , hynrei namar ba ki kwah ba yn ïohnong shimet .
Dei na kane ka daw ba ki nongmihkhmat jong ngi ki kyntiap seng na ka por sha ka por kat sha ba kham heh ka jingsiew .
Ki projek ki ba bun na ka bynta ki ba duk khamtam ha nongkyndong , ki sahkut khlem pynlong - kam namar kat haba ki m ïoh jingmyntoi kham bun , ki salia ba yn bud dien bad pyntrei - kam ïa ki .
Don ki nongmihkhmat jong ngi ki ba long ruh ki nongleh business .
Ki ba kum kine ki shim kabu pynban ba yn pynheh ïa la ka business ha ka jaka ba yn trei na ka bynta u paidbah .
Ki seng ïa ki kam - ki jam ki ba laiphew jait ( hotel , petrol puMP , Industry , real estate , sale agency bad kiwei pat ) bad nangta ki sdang bunkam ha kine kiei kiei baroh bad ki m don por shuh ba yn trei ïa ka kam u paidbah .
k) Ka jingkangar spah imat ka la don raibi naduh ki por hyndai naduh ba mih u thlen , ka kamshohnoh bad ka jingaibih .
Balei ba ki Khasi ki ri ïa u thlen , ki ri ïa u phan - u kyrpad ? Dei namar ba ki angnud palat ïa ka spah pyrthei .
Mynta nalor ka kam shohnoh , sa mih sa ka tuh - ka lute bad ha kine ki sngi la mih sa ka kam die drok ka ba la pynjot ïa bunbah ki samla Khasi jong ngi .
Nalor Kine , la kynrei sa ka kam khaï kynthei da ki briew jong ngi hi .
Katno ngut shuh ki kynthei - khynnah ki ba la shah die shabar ka jylla ha ki sorbah kylleng ka ri India .
Kumta tang na ka daw ka spah ngi ïa bam duh ïa la ka jaitbynriew bad ngi pyntroiñ ïa ki ïng - ki sem .
Ngi ïa tip bha ïa kato ka khana kumno ki shipai u Tirot Sing ki la beh ïa u David Scot bad ki la jan ïohkem ïa u .
Hynrei u David Scot u la bret da ki tyngka ha surok bad kita ki shipai Khasi ki la biej tyngka bad ha ka jaka ba yn beh ïa u , ki la sangeh pynban ba yn tam ïa kata ka pisa .
Kumta u nongshun u la lait- im ei da ka ba suk .
Hangne ka paw shai ba tang ba yn ïoh spah , ngi kloi wat ba yn die ïa la ka ri .
d) Kawei pat ka nuksa jong ka jingkangar spah ka ba ïalam sha ka jah burom bad ka jingjot - jingpra ka ïng - ka sem , ka long ka jingthadrong ïa la ki khun kynthei samla ha ki dukan die ja - die sha .
Lane ngi leit ha ka lynti na Shillong shaduh Byrnihat , ne na Shillong sha Sohra , ne na Shillong sha Jowai ter ter , ngi yn ïohi ha bun ki dukan die ja - die sha ïa ki thei - samla Khasi ki ba shong dukan .
Ki da tah rong - tah rup bad pynbha - briew ïa lade namar ba ki kwah ba yn khring ïa ki nongleit - nongwan .
Ki kmie - ki kpa imat ki pynshlur pynban ïa la ki khun kynthei samla ba yn ïaid ha kane ka rukom .
Imat ki kloi ba yn die tad - dor ïa la ki khun kynthei samla tang ba yn ïoh kamai ïa ka spah pyrthei .
Katno ka jingihiardor jong ki kynthei jong ngi hakhmat ki nongwei - nongar .
Ngi m ju ïohi ïa ki kmie - ki kpa dkhar ba ki leh ïa ki khun kynthei samla jong ki kumta .
Pynban ki pynrieh bad ïada ïa la ki khun samla kynthei ha la rympei ïng .
Haba kumne jia aïu ? Ngi ïohi bun ki samla kynthei Khasi jong ngi ki ba ïoh khunrei na ki draibar ne na ki shynrang shim kabu .
Katno ka jingilali ka longbriew - manbriew Khasi jong ngi ha kane ka rukom .
Ha ka por ba dangïaid bha u dewïong nga la ju ïohi ïa ki theilud ki ba shong ha lynti na Sohryngkham ter ter shaduh Jowai harud thup u dewïong .
Balei Sha ? ym dei mo ba yn leh ki shynrang ïa kum kine ki kam ? Balei ba ki kmie - ki kpa jong ngi ki thadrong bad die - tad ïa la ki khun kynthei ha kane ka rukom ? Tang na ka daw ka jingkangar spah ngi klet ïa la ka rain - ka rem , ïa la ka burom - ka akor bad hangta hiardor ka jaitbynriew baroh kawei bad sa ba yn sa ka jemrngiew .
e) Ka jinglalot spah hapdeng ka jaitbynriew jong ngi ka la ïalam sha ka sang - ka ma ka ba ki longshuwa ki tiengïap - tiengim .
Kata ka long ka jingthok - jingshukor ïa ki briew .
Ki longshuwa hyndai ki hikai ïa ngi ba yn kamai ïa ka hok bad ba yn im da la ka syep - ka syar .
Kordit hordang ! Ïa uno uno u briew ne ka briew ki ba im da ka thok - ka shukor .
Hynrei ha kane ka juk ba mynta , ngi ïohi ba la kynrei sa ka thok - ka shukor hapdeng ki briew jong ngi .
Bunsien nga la shah shukor ha ki briew jong ngi ki ba wan ud - wan nam kum ki ba jynjar lanot eh , hynrei nga tip hadien pat ba ki m long kumta .
Dang ha kine ki bnai ba la dep ngi la ïohi ïa ka kong Evangeline Kharbuli ka ba la leh mynleh sob - inspektor pulIT bad ka la lah ba yn lum haduh 2 klur tyngka tang da ka ba shu thok ïa kumba 450 ngut ki samla ba n aikam ïa ki .
Dang ha u bnai Kyllalyngkot jong une u snem hi uwei u Eikihun Chullet na Jaiñtia ha ka kyrteng jong ka Meghalaya Rural Development Organization ( MRDO ) , u la thok ïa 30 ngut ki samla wad kam da ka ba kular ba yn ai kam ïa ki .
Kane ka seng ka la ïohlum haduh 60 Lak tyngka na kitei ki samla .
Ym tang kine , hynrei na ka por sha ka por ngi ïohsngew ïa ki briew jong ngi ki ba ïa don kti ha kum kine ki kamthok - kamshukor .
Ki leh ïa kane baroh tang namar ba ki kangar pisa .
Kumta ym don shuh ka kheiñpap - kheiñsang ne ka jingïatiplem ka ba biang .
U Myllung Soso Tham u la dep kren lypa ïa kane ka jinglong jong ka jaitbynriew ha ka poim jong u ba la ai kyrteng U Lyoh .
U ong kumne : synshar , bishar , rangbah said thma U sur matlah u sbai rupa U khun ba khraw u “ bam ar liang ” U sai kynsit u m don kasang Hangno ba don kajia majia Ka pla jong u kumno ka n khia Ka hok ka shong ha shnong u Blei Ka pdok u briew ha snieh pyrthei .
Kumta hangne la dep ïathuh lypa ïa ka jingwan kata ka juk kangar spah .
Haba ngi peit mynta ngi ïohi shai ba kumne ka jinglong ka la rung jubor ha ka jaitbynriew jong ngi .
Ka Jingbamsap - bampong ka long naduh na khlieh haduh hatbian , naduh u ministar haduh u clerk , naduh u syiem haduh u rangbah - shnong .
Kumba u myllung u ong “ ka hok ka sah sa tang ha u Blei ” namar u briew u m wad shuh ïa ka .
Kane ka long shisha ka jingma ka ba khraw ïa ka ri bad ka jaitbynriew namar shishien ba ka spah ka synshar ïa u briew yn ym don shuh ka kheiñsang - kheiñma bad ka pop ka n khiekhlieh bad synshar ha ka imlang - sahlang .
LYNNONG 9 Ka Jingkheiñsting ïa ka Shongkha - shongman Baroh ngi tip bad sngewthuh ba ka longing - longsem ka dei ka nongrim jong ka imlang - sahlang .
Ka Burom - ka ijot bad ka bor - ka iktiar jong ka jaitbynriew ka shong ha ka jinglong jong ki longing - longsem .
Ka shongkha - shongman ka dei kaei kaei ka ba kyntang ba la buh da u Blei Nongthaw naduh ba sdang ka jaitbynriew .
Ha ka Baibyl ngi pule kumno u Blei u ong “ ka m long ka ba bha ba u briew u n im marwei .
Nga n sa ai nongïarap na ka bynta jong u ” ( Jen 02:18 ) .
Nangta shuh shuh ka Baibyl ka ong “ Namar kata u briew u n ieh noh ïa la u kpa bad ïa la ka kmie bad u n snoh bad la ka tnga , kumta ki yn kylla long kawei ka doh ” ( Jen 02:24 ) .
Haba kren shaphang ka jingkyntang jong ka shongkha - Shongman , ha ka Gospel u Jisu u ba yn biang halor katei ka jingong da ka ba pynkut artad “ te u briew u m dei ba yn pynkhlad ïa ka ba u Blei u la pynïasoh lang ” ( Mk 10:09 ) .
Ki Khasi hyndai ki kheiñkor barabor ïa ka shongkha - shongman bad ki kñi ne ki kmie - ki kpa , ki da pynthikna ba ki para - ki pyrsa ne ki khun - ki kti jong ki ki yn ym hap ha ka shongsang - shongma .
Na ka bynta kane ki da wad thikna thik pa thik lada don jingïatehkur ne em hapdeng ki ar ngut .
Ka shongkha - shongman hyndai ka la long barabor lyngba ka jingtip bad jingmynjur jong ki kñi baroh ar liang mamla ryngkat bad ki kmie - ki kpa jong ki .
Ka ju don kata ka leitkai khynraw na ka liang u shynrang ryngkat bad ki bahaïng - hasem jong u .
Ynda haba baroh ar ngut ki la ïa ibha iwei ïa iwei pat , sa don ka jingïapynbeit ba n ïa pynhiar synjat lator .
Ha kane ka rukom , ka longing - longsem Khasi hyndai ka la long ka ba skhem bad ka ba ishongkun .
Haba ngi phai pat sha ka shongkha - shongman ha kane ka juk ba mynta , ngi sngewdiaw mynsiem shibun ba n ïohi ba ki khun samla jong ngi ki ïa leh khiewjakai ïa kane ka kambah - kamsan bad ka kam ba kyntang .
Bunsien ngi beiñ ïa ki phareng hana ba ki leh khlemakor bad kheiñsting ïa ka shongkha - Shongman , phewse dei ki briew jong ngi mynta ki ba kham palat ba yn ïa ki .
Ki nongwei - nongar ki ba ïohi ïa kane ka jinglong jong ka jaitbynriew jong ngi ki khot ïa ngi ka “ jaitbynriew awria ” ( Promiscuous ) .
Katno ka jingrem ba yn tip ba kiwei pat ki jaitbynriew ki pyrkhat ïa ngi ha kata ka rukom .
Nga n pynshai harum da katto katne ki nuksa kumba ki paw ha ka imlang - sahlang jong ngi mynta : a) Ka jingshongkha dang khynnah eh ka kynrei bha hapdeng ki briew jong ngi .
Bunsien kane ka jia khamtam eh ha nongkyndong ha ka ba ki khynnah shynrang bad kynthei ki bym pat kot ka rta sha ka jinglong samla ba pura bad ïa ki ba ka aiñ jong ka ri ruh ka m pat shah , ki la ïahap kurim noh .
Ka aiñ jong ka ri ka buh 21 snem na ka bynta u shynrang bad 18 snem na ka bynta ka kynthei .
Hynrei bun bah ki khynnah skul ki ba dang 14 ne 15 snem ka rta ki la da ïapoikha khlem ka jingmynjur ki kmie - ki kpa .
Kum kane ka poikha - poiman ka long ka ba synjor haduh katta katta bad bunsien hi ka ïalam sha ka ieh khunrei na ka liang u shynrang ne ka jingshahbeh da ka kïaw kurim na ka liang ka kynthei namar u shynrang u m don kam - don jam bad u long sukha nadong - Shading .
Kum kane ka shongkha - shongman ka pynsting - dor shibun ïa kane ka kambah - kamsan bad ka pyntlot bad pynjemrngiew ïa ka jaitbynriew .
Nga kynmaw uwei u paralok jong nga ha Italy u ba kyrteng u Paolo U ba la dap 32 snem ka rta bad u ba la biang ka kam - ka jam , haba nga la kylli ïa u “ balei Paolo phi m ïa shongkurim noh ? ” Hynrei u la jubab ïa nga kumne : “ phi tip phadar katba nga m pat lah ba n shna ka ïng la jong nga m pat sngewnud ba n ïa poikha ” .
Katno ngut na ki samla Khasi jong ngi ki ba n pyrkhat kumne ? Pynban ki samla jong ngi , tang ka matrik ruh pat lait bad dang pynbiang ki kmie - ki kpa nadong shading , ki la nud ba yn shimti ïa ka briew .
Kane ka pynpaw ïa ka jingbymsuidñiew ïa kane ka kambah - kamsan da ka ba leh ïa kaei kaei khlem ka nongrim ka ba skhem .
Kane ka dei ka jingduna ka ba khraw ha ka jaitbynriew jong ngi mynta .
b) Bunsien kum kine ki jingïashongkha - shongman khynnah , ki jia ha ba rieh khlem ka jingtip - jingmynjur jong ki kmie - ki kpa ne ki bahaïng - hasem .
Kumba ka ju jia , ynda la ïahap kurim bad lehse ka kynthei ka la armet , ki wan ud - wan nam ha khmat ki kmie - ki kpa ïa ka jingbakla jong ki .
Shuwa kane ki m donkam ïa ki kmie - ki kpa ne ïa ka Balang ruh .
Ki kmie - ki kpa ha kane ka juk mynta ki tip “ poST factum ” ( ynda la dep kam ) ïa ka shongkha - shongman jong ki khun - ki kti jong ki .
Kane ka jingïaidlait jong ki khun samla jong ngi ïa la ki kmie - ki kpa bad ïa la ki longkñi ha ka kam shongkha - shongman , ka long ka ba ishyrkhei shibun namar ka wanrah bun ki jingsniew ha ka imlang - Sahlang .
Na kane ka liang , ngi lah ba n ong ba ka imlang - sahlang jong ngi ruh ka la aili palat ïa kum kine ki jinglong .
Lada kane ka jia ha ïng - ha sem ki dkhar kita ki khun samla ki yn sa shah behkrad na la ïng bad ki yn ym ïoh ïuhkjat hi shuh ha la ka jong ka ïng - ka sem .
Don lei lei ki jaka ha North India ha ka ba ki kmie - ki kpa bad ki bahaïng - hasem ki pynïap syndon ( honour killing ) ïa kum kita ki khun beaiñ namar ba ki pynbudnam ïa ka ïng - ka sem bad ïa ka kur - ka jait ( hooid kane khlem pep ka dei ka jingleh bym lah ba yn pdiang ) .
Hynrei ka ba lyngngoh ka long ba hapdeng jong ngi pat , haba ki khun samla ki ïahap kurim , ki kmie - ki kpa bad ki bahaïng - hasem ki n lehdom - lehphoi shipor , hynrei ynda la kha ïa i khun , ki klet noh ïa ka jingbakla baroh bad ki pdiang biang ïa ki khun ha ïng .
Lada dei u pyrsa kurim u bym donkam - donjam , ki nangbsa pynban ïa u .
Hynrei kum uta u shynrang briew u n ym shem jingsuk - jingkmen namar u im da ka umsyep kiwei .
Kane ka dei ruh kawei na ki daw balei ba u shynrang u shah ibeiñ ha ïngkhun , khamtam lada dei ka ïng - ka sem ka ba kham don - kham em .
Ha ka jingpyrkhat khristan jong ngi ngi lah ba yn ong ba kane ka jingkloi ba yn klet ïa ki jingbakla ka long ka ba bha , hynrei haba ngi leh ïa kata khlem pynshong nongrim ha ka hok bad ka aiñ , ka ïalam pynban sha ka jingsniew .
Kumba ngi ïohi hi mynta , ki samla jong ngi ki la shlur bha ba yn ïahap kurim ha kano kano ka por , namar ki sngewshngaiñ ba ki kmie - ki kpa , ki bahaïng - hasem bad ka imlang - sahlang hi ka n sa map bad pdiang ïa ki .
Hato kane ka m pynshlur shuh shuh ïa ka pop hapdeng jong ngi ? Ka Ïahap - kurim ka dei ka pop kumba ngi baroh ngi tip , te haba kane ka pop ka la kynrei haduh katne katne , kumno keiñ ngi yn khmih lynti ïa ka jingkyrkhu u Blei halor ka jaitbynriew bad ka ri .
k) Kawei pat ka jingsniew ka ba ïadei bad ka shongkha - shongman ha kane ka ri jong ngi , ka dei ka jingkynrei ka jingpynhap - khun ( abortion ) hapdeng ki samla jong ngi .
Ka jingïahap kurim ( extra marital sex ) , ka long ka daw ba kongsan jong ka jingpynhap - khun .
Bunsien ki samla jong ngi ynda ki la ïahap kurim bad ynda la armet ka kynthei , ba yn da rapjot ïa lade bad ba n lait na ka jingtip ki kmie - ki kpa ne bahaïng - hasem , ki poi sha une u pud tad haduh ba yn da pynïap noh ïa i khunlung ha kpoh jong ka kmie .
Ka jingbun ki clinic ki ba leh ïa kane ka kam soittan bad ka jingmih ki khubor shaphang ki khunje ( foetus ) ba la shu bret ha wah ne ha jaka thehñiut , ki pynpaw shaikdar ïa kum kane ka jingsniew ka ba la kynrei ha ri jong ngi .
Kine ki khunlung ki long kata ka sur ba lui - lui ka ba kyang sha u Blei kum ka snam ba lui - lui jong u Abel ( Jen 04:10 ) bad khlem pep u Blei u ïohsngew ïa ki bad u n sa pynshitom ïa ngi .
d) Ka jingsdang ba yn kynrei ka jingpang ñiangkhulia ( HIV AIDS ) , ka pyni ruh ïa kawei ka dak - ka shin ka ba sinew .
Ka pynpaw ba hapdeng ki briew jong ngi la don ka jingïakyrsum ha kam kynthei - shynrang .
Ngi m lah ba yn len ïa kane namar ngi ïohi da la ki jong ki khmat ïa ka jingmih ki night club , ki discotech bad kiwei kiwei ki ktem jingsniew .
Dei ha kum kine ki jaka ba ki samla jong ngi ki ngop ha ka bam - ka dih bad ha ki kamthala ba laiphew jait .
Katkum ka jingtip ba nga lum nangne nangtai , ha sor Shillong la sdang bun ki kynthei Khasi ki ba im kum ki nuti ( prostitutes ) bad ki ba kamai pisa ha kane ka rukom .
Kane ka pynlong ruh ïa ki ba n ngat thala ha kum katei ka jingpang .
Lehse sa tang katno ngi yn ïohsngew sa ka jingmih jong ka shongkha parashynrang ne shongkha parakynthei ( gay marriage ) kumba long ha ri sepngi .
Kine ki dei kita ki ahor jong ka jingsniew ki ba la sdang kynrei hapdeng ka jaitbynriew jong ngi .
Lada ka imlang - sahlang ka m lah ba yn tehlakam noh ïa kine , ngi yn sa poi sha ka jingma ka ba khraw .
Kynmaw la jia aïu ïa ka nongbah Sodom bad Komorah namar ka jingim awria jong ki .
U Blei u la pynjot thiaw ïa kita ki ar tylli ki nongbah da ka ding na bneng ( Jen 19:23-26 ) .
Lehse ynda ngi la phyrnob palat ha ki kam awria jong ka doh , ka yn poi ka sngi ha ka ba u Blei u n sa leh kumjuh ïa ngi .
Ka longing - longsem Khasi mynta ka don ha ka jingma ka ba khraw namar naduh nongrim hi la don ka jingtlot lypa .
Haba ngi sdang ba yn leh khiewjakai ïa ka shongkha - shongman hangta la sdang ba yn synjor ka imlang - sahlang .
Kumba ngi la ïohi haneng , kane ka jingkheiñsting ïa ka shongkha - shongman bad ka jingkynrei ki kam awria ka la kylla long ka jingtim ba khraw ïa ka ri bad ka jaitbynriew .
Ka daw ba kongsan jong kane ka jinghiar kyrdan ka long namar ba u longkñi um don bor shuh bad u longkpa pat u dang long u si-ringkhmut ha ki ïng - ki sem jong ngi .
Lada ngi kwah ba yn weng noh ïa kane ka jingsniew napdeng jong ngi , ka dei ka por ba ngi yn pynkupbor noh ïa u longkpa ka ïng - ka sem bad ïa u khun shynrang rangbah .
La dei ba yn leh ïa kane da ka aiñ ym tang da ka jingïakren .
Lehse ka District Council ka dei ba yn shimkhia ïa kane ka kam ba kongsan eh mynta ka ba dei ïa ka ïap - ka im jong ka ri bad ka jaitbynriew hi baroh kawei .
LYNNONG 10 Ka Jingpyrkhat Shimet Ki riewlum ki dei ka jaitbynriew ha ka ba ka jingïatylli , ka jingsngewlem bad ka mynsiem ïaraplang ka khlaiñ bha .
Ïa kane nga la sakhi katba nga dang trei ha Mizoram .
Ha u snem 1993 ha u bnai tlang la don ka erïong ka ba jur bha ha Mizoram ka ba la khie ha ka por shiteng synñia .
Kane ka erïong ka la rong noh ïa bun ki tnum - ïng jong ki longing - Longsem .
Ka jingjulor ka la long ka ba khraw bad ka jingshitom ki briew ka la long ka ba jur .
Hynrei ka ba la pynkyndit ïa nga ka long ba ha ka step ka ba bud ki briew na shnong ki la ïamih lut bad rangbah bad samla bad tang hapdeng lai ne saw kynta , la dep tap tnum thymmai lut ïa ki ïng ba la shah pynjulor .
Sa shisien pat katba ngi dang wanphai na sha Aizawl , ha lynti jong ngi la khyllem uwei u mawsiang ba heh bha bad u la pakhang ïa ka surok baroh kawei .
Hynrei markumta hi la wan mih buk ki briew najan shnong bad la ki lyngka bad tyrnem .
Tang hapdeng shi kynta ka surok ka la lait war .
Hapdeng ki Naga ha Nagaland bad Manipur , ka dang don ka jingïatreilang ha shnong khamtam ha ka por thung kba , thiew kynbat ne ot kba .
Ha kum kine ki khep baroh shi shnong ki leit ïarap lang ïa kawei pa kawei ka ïng - ka sem .
Kine ki nuksa ki pyni ïa ngi ïa kata ka jinglong ba itynnad jong ki riewlum ha kane ka thaiñ jong ngi .
Kane ka pynpaw ba ka don ka mynsiem pyrkhat lem ne sngewlem ïa kiwei ( solidarity ) ym tang ïa lade .
Nga ngeit ba hapdeng ki Khasi ruh la ju don kum kane ka jingsngew namar ngi ruh ngi long ki riewlum .
Katto katne na kine ki sap - ki phong ba bha ki dang paw hi mynta ruh khamtam ha ka por ba ïap briew .
Haduh mynta hi ki parashnong - parathaw ki dang ïabeh bha sha ka ïapbriew , ki da pynnoh synñiang ruh sha ka ïng ki ba ïap bad ki wan ba yn ïarap kam bad sngewlem ïa ka ïng - ka sem .
Lehse kum kane ka jingsngewlem bad mynsiem ïaraplem ka dang khlaiñ bha ha ki nongkyndong ha ka ba ki nongshong - shnong ki dang ïaïaid - Ïaïeng , Ïaleit - ïawan lang kum shiïng - shisem .
Kumta ha ki nongkyndong hi , baroh ki longing - longsem ki ïatip - ïaithuh bha ïa baroh ki parashnong .
Hynrei ki jingkylla jong ka juk mynta khamtam ha sor , ki la ktah shibun ïa ka jinglong jong ka jaitbynriew jong ngi .
Ka jingktah jong ka media khamtam ka TV , ki phlim , ka social media bad ka internet , ka paw bha ha ka jingkylla ka rukom pyrkhat - pyrdaiñ , ka jingle - jingkam bad ka rukom im hi baroh kawei .
Ka philosophi jingim shimet ( Individualism ) ka ba kynrei ha ri sepngi , mynta ka la rung hapdeng ki briew jong ngi khamtam ha sor .
Katto katne ki nuksa nga n ai harum ba yn pynshai ïa kane ka phang : a) Ha ki por mynshuwa , ha kano kano ka shnong Khasi ym ju don kita ki ba riewspah haduh katta katta ba ki m ïakot kyrdan shuh bad kiwei pat .
Kumta ka don ka jingsngewryngkat - dor hapdeng ki nongshong shnong baroh .
Ki ba kham riewspah lehse dei kita ki ba khamheh ka rep - ka riang ne khambun ki jingri - jingdup .
Dei na kane ka daw ba don ka jingïaburom kylliang bad ka mynsiem ïa ryngkat - dor ha ka imlang - sahlang .
Kane ka la ïarap shibun ha ka ba yn don ka mynsiem ïa trei lang ne ïarap lang .
Hynrei haba peit - thuh mynta pat , ngi ïohi ba la sdang mih kita ki hehspah hapdeng jong ngi .
Kumta la sdang mih ruh ka jingpynïapher hapdeng ki ba duk bad ki ba riewspah lada dei ha shnong ne ha la ka kur ne ka kpoh .
Ka ba sngewsih ka long ba kito ki ba don - baem ki sdang ba n im ha la ka jong ka pyrthei , ki pyrkhat tang ïa la ka ïng - ka sem bad ki bun jingmut - jingpyrkhat tang kumno ba yn pynroi shuh shuh ïa ka spah jong ki .
Bunsien hi ki m don jingsngewlem ïa ki paramarjan - marpar ki ba duk - ba lanot lehse ki ba shong ha syndahïng jong ki hi .
Kumba ka ju jia ha kine ki sngi , ngi ïohi ba uta u ba riewspah teng teng u thap ba yn knieh jubor pynban ïa ka khyndiat ka ba u ba duk u don .
Ngi sniew bok shibun ba hapdeng jong ngi kata ka riti - dustur hyndai ka ba ïa dei bad ka khyndew - ka shyiap ka la duhnoh .
Kumta ki jaka - ki puta ki la kylla long ki markynti jong ki briew shimet .
Kane ka pynlong ïa ki riewheh - spah ba yn longtrai halor ka jaka - ka puta ka ba ïar da ki hajar akar , katba ki don ki longïng ba duk ki bym don tang shispah skwer phut ruh ba yn shna ïng .
Ha ki por hyndai kam ju long kumne , namar ka khyndew barabor ka long ka jong ka kur - ka jait ne jong ka shnong - ka thaw ne jong ka raid , bad kat ki ba donkam ki ïohei ïa ka jaka - ka puta .
Imat katba nangïar u saipan katta nangjur ka mynsiem pyrkhat shimet .
Kane ka paw tyngkreiñ ha ka rukom im ki Khasi mynta ha ka ba ym don shuh kata ka jingsngewlem ïa ki ba duk - ba kyrduh , tangba la biang - la bit ha ïng la jong ym don jingkhuslai shuh shaphang kiwei pat .
La don ha kawei ka bynta jong ka sor ha ka ba uwei u hehspah u la tih da ka puh shilum ïa ka jaka jong u ba u mut ba yn thaw ïngdulan - paki hangta .
U la tih kput ha kata ka rukom ba ki ïng ba duk ha khappud ka jaka jong u , la i kumba ki yn khyllem noh ha kano kano ka por .
Hynrei une u hehspah um don jingpyrwa ei ei shaphang kita ki ba duk namar u long u ba don bor .
Kane ka dei kata ka mynsiem pyrkhat tang ïa lade ka ba la ktah bha ïa ka jaitbynriew mynta .
b) Katno ka long ka ba itynnad haba nga ïohi ïa kiwei pat ki jaitbynriew haba ki don ha ri nongwei ki da ïawad ïa la ki jong bad ki pynlong barabor ïa ka jingïakynduh jong ki .
Ki Naga ne ki Mizo ki ba don ha kylleng ka ri India ki don la ki seng la jong ki ba pynkhlaiñ ïa ka longdur jong ki wat shabar ka jylla ruh .
Kane ka pyni ba ki dang don kata ka mynsiem pyrkhat lem .
Hynrei ñiar eh ba ngi yn ïohsngew ba ki Khasi jong ngi ki ba don shabar jylla ba ki yn don kum kita ki seng ne ki jingïakynduh para ma ki .
Nga tip ba ha Bangalore U ba la pyrshang ba yn lum lang ïa ki Khasi jong ngi ha kato ka nongbah dei u Phadar T.C.George U ba na Kerala , hynrei ym ki Khasi jong ngi .
Khlem pep ki bun bha ki Khasi ki ba pule ne trei ha ki sor bah kylleng ka ri India lada dei ha Mumbai , ne ha New Delhi ne ha Kolkata , hynrei ym don ba tip katno ngut ki ïa don bad hangno ki ïashong - ïasah namar ba ki shu ïa - im marwei marwei .
Kane ka jinglong shimet shimet ka wanrah bun ki jingduh jingmyntoi khamtam ïa kito ki ba shabar ka jylla .
Nyngkong eh ki m don ka jingshong shngaiñ bad haba wanjia ka khim - ka shon ki m tip shano ba yn phai .
Nga kynmaw katto katne snem ba la lah , la don ka jingjia aksiden ha Laitumkhrah ha ka ba kawei ka Bos NEHU ba ñiah u Khasi ka la ïoh tynrah ïa uwei u khynnah Mizo da ka jingbakla .
Tang mar kumta kumta hi la wan mih buk shikynhun ki Mizo ba yn wan ïarap ïa uta u khynnah bad ruh ba yn byrngem ïa uta u draibar .
Phi ïohi haduh katno uta u samla u sngewshngaiñ namar ba don ki nongsngewlem na ka jaitbynriew jong u ? Donbok bym dei ha Mizoram , lym kumta te uta u draibar u la shu shah shoh ei khamakha .
Hato ki Khasi jong ngi ki yn leh kumta ? La don ka jingjia hangne ha sor Shillong hi , ha ka ba uwei u Khasi u la shah shoh ha ki dkhar ha Ïewduh , hynrei sngewsih ba yn ong ba ym don uwei ruh u para Khasi u ba la wan ïada ïa u .
Lada ha shnong la jong ka long kumne , kumno ka yn jia lada ki Khasi ki don sha ri nongwei ? k) Kawei na ki daw balei ki khar Marwari ki ïoh leh mon ha ki ïew - ki hat ba yn pynkiew ïa ki dor - ki mur jong ki mar - ki mata , ka long ba ngi ki Khasi ngi m don ka mynsiem pyrkhat lem ïa ka jingeh kiwei pat ki ba duk .
Ki ba don - ba em ki m pyrwa ïa ka jingkiew dor ki mar - ki mata namar ba ki don pisa , hynrei ki m pyrkhat lem pat ïa u duk - u suk , u kup shiliang - sem shiliang u ba kamai kyndoi jakpoh .
Bunsien ngi shu thnum tang ha ïng hynrei ym don pat u ba mih shabar ba yn ïeng pyrshah ïa kata .
Hynrei ha ri dkhar pat , lada pynkiew bai Bos tang shipiah ruh , ki paidbah ki yn mih buk ba yn pyrshah ïa kata kat haduh ba ki yn da sangeh ïa kata .
Kum kawei pat ka nuksa balei ba kiewdor ka jaka - ka puta ha kine ki snem ? Dei namar ba ki Pnar ki ba pahuh pisa , ki wan thied jaka - puta bad ki m salia ba n siew ïa ka dor ka ba heh katno katno ruh .
Kane ka jingleh jong ki ka pynshitom shibun ïa ki briew ki ba kham duk , namar ba ki m lah shuh ba yn thied jaka ïalade na ka daw ka jingkiew jong ka dor khyndew .
Kane ka jia ruh ha ki dukan die mar - mata namar ba kito ki hehspah ki ai beit katba ohdor u kharkaïa .
Dei na kane ka daw ba ka dor jong ki mar - ki mata ha sor Shillong ka kiew beit hynrei ka m ju hiar .
Hato kane ka m dei ka jingpyrkhat shimet ïalade khlem da don jingsngewlem shuh ïa kiwei pat ? d) Ka long ka jingshisha ba hangne ha ri Khasi - Jaiñtia jong ngi la mih bun ki seng bhalang da ki kyrteng bapher bapher .
Hynrei ka ba sngewsih ka long ba kine ki seng bhalang bun na ki ki dei tang ki seng thaw pisa ne shim kabu .
Ki rejistar ïalade ha ka sorkar tang ba yn ïohlad ba yn shna skim ne kiwei pat ki jingmyntoi na ka sorkar .
Bun na kine ki seng bhalang ki don tang ki nongkit - kam ym palat ïa ka san ne hynriew ngut .
Ki khot ïalade ki seng bhalang hynrei ka rukom trei jong ki pat ka long pynban tang ba yn ïohnong ïalade .
Ki pynkhih bhur ïa u paidbah halor kino kino ki ishu , hynrei tang shu pyntian tyngka ka sorkar ne ki politician ki la sngap jar .
Shano jah kata ka jingïakhih ILP ? Shano jah kata ka jingïakhynwin beh mynder ? Shaei kita ki seng bhalang ki ba ïakhih shaphang ki kynrum - kynram ha ka New Shillong ? Ki shyntur ki set sbak namar ba ki m nangang hakhmat ka pisa .
Kata ka mut ba tang ba la biang ïalade ki m pyrwa shuh ïa u paidbah - Paidlang .
Kum kine ki seng bhalang ki dei ki riewpyrkhat shimet , ki khwan lalot shimet ki ba kloi ba yn len ïa ka hok ha khmat ka bor ka pisa , ki ba kloi ba yn die - tad ïa la ka ri bad ka jaitbynriew .
Ha ka jingshisha lada ki don ka jingsngewlem ïa u duk - u suk , ki la dei ba yn ïakhih pyrshah ïa ka jingkiewdor ki marbam - mardih ki ba ktah shibun ïa ka jingim u kupshiliang - semshiliang .
Ki seng kum ka KSU ne FKJGP lada ki don shisha ka jingieid ne jingsngewlem ïa ka jaitbynriew , ki la dei ba yn leh ei ei ba yn tehlakam ïa ki jingïaid thurmur ha ka imlang - sahlang khamtam hapdeng ki khun samla .
Lehse ha ka por ka jingïalam jong i Bah Bull Lyngdoh , ka KSU ka la kham trei hok ha kine ki liang baroh .
Hynrei ha kine ki snem hi ngi ïohi ïa ka mynsiem khwanlade hapdeng ki seng bhalang baroh .
Ha ka Gospel ngi don ka pharshi shaphang u riewspah bad u Lazarus .
Kumno uta u riewspah u im pahuh - pahai katba u Lazarus u nongkhrong u shong ha khmat phalor jong u .
Hynrei uta u riewspah wat tang shipliang ka ja ruh u m ailem , lehse u ai pynban ïa ki ksew jong u .
Ha ka jingbishar , u Blei u la pynsaja ïa u ha dujok ba tang shijaw ka um ruh U m shym la ïoh ( Lk 16:19-31 ) .
Ka jingpyrkhat tang ïalade shimet ka don ka jingma ba khraw ïa ka mynsiem jong ngi hadien ka jingim jong ngi hangne ha sla pyrthei .
Ka pharshi u Jisu shaphang ka jingbishar ba khatduh ka thew ïa kane .
U Blei u la ong “ naba nga la thngan , te phim shym la ai bam ïa nga ; nga la sliang , te phim shym la ai dih ïa nga ; nga la long mynder te phi m shym la khot ïng ïa nga ; nga la lyngkhuit , te phim shym la pynkup - pynsem ïa nga ; nga la pang bad la shah set byndi , te phi m shym la peit ïa nga ” ( Mt 25:42-43 ) .
Ïa kita baroh u Blei u la lynshop sha dujok .
Kita ki dei ki briew ki ba la pyrkhat tang ïalade shimet khlem da patiaw ïa ka jingshitom bad jingdonkam kiwei pat .
Kum kane ka jingbishar ka ap ïa ka jaitbynriew jong ngi ruh namar ngi la sdang ba yn im ka jingim shimet khlem jingsngew shuh ïa kiwei pat .
Katba nangmih ki snem bad nangïaid ka por , imat kane ka jinglong ka nangjur nangjur .
Sniew bok shisha ba ngi la duhnoh ïa kata ka jinglong sngewlem bad sngewshipara ka ba ngi la ju don ha ki por mynshuwa .
Ka jingïatiplem ha kane ka liang imat ka la ïap noh bad lada ngi m kyrsiew thiah biang ïa ka , ka lawei jong ka jaitbynriew ka yn don ha ka jingma ka ba khraw shisha .
KI NIA PYNKUT ÏAWAI Ka long ka ba lyngngoh ba yn pyrkhat ba teng teng ngi ki briew ngi ïanujor hapdeng kawei ka jaitbynriew bad kawei pat bad ngi ong “ kata ka jaitbynriew ka khamkiew ba yn ïa kane ” .
Hynrei kiei ki kyndon ba ngi buh ha ka jingbishar jong ngi ? Bunsien hi ki long ka jingriewspah , ka jingnang - Jingstad , ka jingheh ka khaï - Pateng , ka jingkiew ha ka saïan bad kiwei de .
Hynrei ha ka jingshisha kine ki kyndon jingbishar ki long ki ba noh tarajur shiliang , namar ba ka jingkiew jong ka jaitbynriew ka m lah ba yn long tang na kitei ki liang haneng ( material development ) , hynrei ngi dei ba yn bishar ruh ïa ka rukom im bad ïa ki hok - ki sot jong ka jaitbynriew ( ethical development ) .
Kumba ngi ïohi mynta ka ri China ka dei ka ba kiewstet tam ha ka pyrthei ha ki liang baroh , hynrei kumno ngi yn ong ba ka long ka ri ka ba la kiew lada ha China dang don ka jingbymlaitluid , ka jingpyntrei ïa ki khynnah rit , ka jing ïuhroit ïa ki hok tynrai jong ki briew , ka jingbymngeit Blei , ka jingpynshitom - niam bad kumta ter ter .
Ngi dei ba yn thew ïa kine ruh ba yn ong ba kata ka ri ka long ka ba la kiew .
Ha kajuh ka rukom ngi ong ba ngi ki Khasi ha kane ka juk ba mynta ngi la kiew irat shibun ha ki liang baroh , ngi la bun ki ba nang - ba stad , ki ba ïoh - ba kot , kita ki ba paw ha ki sap - ki phong bapher bapher .
Hynrei haba ngi peit pat ïa ka rukom im jong ngi , hato ngi lah ba yn ong ba ngi la kiew ne ngi la hiar pynban ? Khlem pep ka jingkiew jong ngi ka long ka ba noh tarajur shiliang , namar haba peit ïa ka imlang - sahlang jong ngi mynta , ngi la klet noh ïa ki hok - ki sot ba rim , ïa ka burom - ka akor bad ïa ka tip briew - tip blei ka ba ki longshuwa ki la pyni ïa ngi .
Kumba la pyni ha ki lynnong ba ha shuwa , ngi kum ka jaitbynriew ngi la ïaidlait ïa ki jinghikai jong u barim - bajah .
Kumta shiliang kjat ngi la kam sha khmat katba shiliang kjat pat ngi la ran shadien .
Ha ka jinglong met ( material ) ngi la kiew keiñ , hynrei ha ka jinglong mynsiem ( ethical ) ngi la hiar kyrdan shisha .
Napdeng kine ar jait ki jingkiew , nga ngeit ka ba ar ka long ka ba kham kongsan namar ka tei ïa ka jinglong ( character ) jong ka jaitbynriew .
Ka ba nyngkong ka long tang ka rongphong ka ba tlor noh hadien shipor .
Katno snem eh ka ri China ka yn riewspah , ka yn sa poi ka por ha ka ba ka yn sa hiar kyrdan .
Ka histori ka hikai ïa ngi ba ym dei ka jingkhraw spah ne ka jingstad ka ba pynthikna ïa ka jingkhlaiñ jong ka jaitbynriew , hynrei dei ka jinglong bad ki hok - ki sot jong ka .
Lada ki hima Grik , Persha , Ijip ne Roman ki ba riewspah bad stad haduh katta katta ki la jahrngai na kane ka sla pyrthei , kane ka pyni ba ka jingshaniah tang ha kiei kiei ki jong ka met , ki m pat biang satia .
Hynrei ka jaitbynriew Jiw ka ba la shah pynshitom naduh u snem 1208 SK haduh ka por thma bah ba ar ( 1939 - 45 ) , bad ka niam Khristan ka ba la shah leh beiñ naduh u snem 33 HK tad haduh kine ki sngi , ki dangkiew irat , ka daw ka long ba kine ki im da ka hok - ka sot ba la hikai ïa ki .
Kumta ym dei ka spah ne ka jingstad ka ba pynneh - pynsah ïa ka jaitbynriew hynrei dei ki hok - ki sot ba ka im bad ka tyngkai .
Lada ngi phai sha ka jaitbynriew Khasi na kane ka liang , ngi lah ba yn ong ba ka jingbeh spah and rongphong pyrthei jong ngi bad ka jinglehklet ïa ki hok tynrai , ka wanrah ka jingma ba khraw ïa ka jaitbynriew baroh kawei .
Ka hukum ba khraw ba ngi don “ kamai ïa ka hok ” da ka ba leh “ tip briew - tip blei , ” “ tiphok - tipsot , ” “ tipkur - tipkha ” bad “ tipburom - tipakor , ” ki long lehnohei mynta namar ba ngi m bat shuh ïa ki .
Phewse , ngi ïabeh pynban ïa kata ka rongphong shisngi ka ba neh
tang shikhyllipmat .
Na kane ka daw ngi la dei keiñ kum ka jaitbynriew ba yn sngewthuh shai ba ka jingkhraw jong ka jaitbynriew ka m shong ha kiei kiei ki ba shabar hynrei ha ka jinglong ka ba shapoh .
Myntoi aïu ba ngi yn riewspah lada ngi im pat da ka jingbamsap ne jingthok - jingshukor ? Myntoi aïu ba ngi yn nang - nga n stad lada ngi kyrni pat ha ki jingthala pyrthei ? U Khasi hyndai u la long u ba biej - ba them hynrei u ba tip pat ïa ka hok - ka sot bad ka burom - akor , kumta u kham khraw ba yn ïa u IAS ophisar mynta u bym don ïa kine .
Kum ka jaitbynriew , mynta ngi la dei ba yn phaidien biang sha la ka tynrai .
Nga m mut ba ngi dei ba yn ïaboh ne spong biang , ba yn ïa - im biang ha ïngtrep ne ba yn ïabam biang tang da u phan ne ka shriew , hynrei ngi dei ba yn pynim biang ïa kata ka jutang ksiar - jutang rupa jong ngi ba yn “ kamai ïa ka hok ” .
Ha kano kano ka seng ruh katba nangïaid ki por , ka ju don hi ka jingklet noh ïa ka nongrim la jong , kumta na ka por sha ka por ki don ka jingleitphai biang sha ka tynrai .
Ha ri India mynta ngi ïohi kumno ka sorkar BJP ka kwah ïa ki briew ba yn leitphai biang sha ki por ba rim jong ka Ramayana bad Mahabharata .
Kumta ma ngi ruh kum ka jaitbynriew Khasi ngi la poi ka por ha ka ba ngi dei ba yn leitphai noh sha ki hok - ki sot jong ka sotti juk hyndai .
Kawei na ki jingbakla jong ka jaitbynriew jong ngi ka ba la wanrah ïa ka jingma ïa ka lawei jong ngi , ka dei ka jingiehnoh ïa ka rep - ka riang khamtam ha nongkyndong .
Kynmaw kumno ka Baibyl ka ong ba “ u Trai u Blei u la shim ïa u briew bad u la buh ïa u ha ka kper Eden ba yn rep ïa ka bad ba yn sumar ïa ka ” ( Jen 02:15 ) .
Ha ka kitab Jingphawar pat ngi pule kumne “ jar u ba puh ïa ka khyndew , un ïoh jynbam kyrhai , hynrei u ba trei ïa ki kam bym sohkhaw , un sa kyrduh khait ” ( Jingphawar 28:19:00 ) .
Ka khanatang jong ki hynñiewtrep - hynñiewskum ruh ka ong ba u Blei u la phah ïa ki sha pyrthei khnang ba ki yn rep - ki riang hapneh ka mei Mariang .
Kumta ngi dei ba yn sngewthuh ba ka rep - ka riang ka dei ka kam ba u Nongthaw hi u la buh - la mang na ka bynta ki briew .
Baroh ki jaitbynriew ki burom bad tyngkai ïa kane ka kam , hynrei ma ngi ki Khasi pat ngi m kheiñkor shuh ïa ka .
Ha kane ka rukom ngi ïaidlait ïa ka hukum ne saiñdur jong u Blei bad deihok keiñ ba ngi yn ym ïoh jingkyrkhu na u .
Ki longshuwa jong ngi ki la im da ka rep - ka riang bad ki la pahuh ka bam - ka sa , hynrei ha kane ka juk mynta pat , ngi hap wanrah jingbam na kiwei pat ki jylla .
Lada khang ïa u khaw , u ata , ka shini , ka pylleng , ka dohkha bad kiwei pat ki marbam - mardih na Andhra ne Punjab , ka jaitbynriew jong ngi ka yn ïapthngan .
Ha ki por mynshuwa mynba dang khlaiñ ka rep - ka riang , ki briew jong ngi ki m ju tieng ïa ka thngan namar ha ïng jong ki ym ju duna u kba - u krai , ka shriew - u phan ne ki jhur - ki jhep .
Ka ba ki donkam ka la long tang ka mluh ïa ka ba ki ju thied na ki dkhar .
Hynrei adur lanot ! Mynta pat ngi ïohi ba ha nongkyndong jong ngi , ka rep - ka riang ka la janduh - jandam syndon .
Ka jaka ka dang pahuh , hynrei ym don shuh ki nongrep .
Ki samla jong ngi na ki nongkyndong ki ïaphet lut sha sor Shillong bad ki m kwah shuh ba yn rep .
Bun ki lyngkha - ki risai ki shu sah shrah .
Ka sor imat ka don ka jadu aïu re ba ki samla nongkyndong jong ngi ki ïatur lut sha ka .
Hooid , ki wan wad ïa ka jingnang - Jingstad , hynrei ka ba lyngngoh pat ka long ba shisien ba ki shong ha sor , ki m kwah leitphai shuh sha la shnong ba yn sdang ïa ka rep - ka riang .
Ki kwah pynban ba yn shu shang makia ha sor teng teng khlem ka kam - ka jam .
Bun nadpeng jong ki ruh ki kylla khynnah surok ne ki ngop ha ki jingsniew ki ba har - rukom .
Lada ngi phai sha sor Shillong ruh , ngi yn ïohi ba ki dak - ki shin jong ka rep - ka riang ba ju don mynshuwa ki la dam lut baroh .
Ha ka jaka jong ki la mihtit tang da ki dulan - paki .
Ka jaka ka ba ngi ju khot mynshuwa ka “ Pynthor ” ka ba khappud bad ka Madan Polo , kata ka mut ka them hapdeng u Lum Umpling bad u Lum Shyiap , ka la ju long ha ki por khynnah jong ngi , ka pynthor - kba ka ba seisoh haduh katta katta .
U kba ba stem kmur kmur u ju ïeng kaweh ha ka lyer ha ki por synrai .
Khmih ït mynta , kaei phi n ïohi ? Tang ki ïngdulan - paki suda bad sa katto katne snem yn ym don pynthor shuh ha kane ka jaka .
Ki dong ba ju khot Pynthor - rit , Pynthor - bah ki m don jingmut shuh namar ym ïohi pynthor shuh ha kine ki jaka .
Lehse la dei ka por ba ngi yn pynkylla kyrteng syndon noh ïa kine ki shnong .
Katba nangmih ki snem , imat ka rep - ka riang ka nangran - nangran .
Oh katno ka yn long ka ba itynnad lada ki samla nongkyndong jong ngi ki ba la ïoh jingnang - jingstad ki yn leitphai biang sha la ki shnong jong ki bad ki yn sdang pynim biang ïa ka rep - ka riang bad pyndap jingbam ïa ka jaitbynriew baroh kawei .
Ha ri Europe , ki briew ki ba riewspah tam dei ki nongrep ym ki nongtrei sorkar , hynrei hapdeng jong ngi pat ka long markhongpong .
Balei ka jia kumne ? Ka daw ka long ba ki khyndiat ki nongrep ki ba sah mynta ki dei ki briew ki bymnang - bymstad bad ki rep beit da ka rukom ka ba rim khlem lah shuh ba yn pynheh - pynroi ïa ka rep - ka riang jong ki .
Hynrei lada ki samla ki ba la nang - la stad pat ki yn rep , ka yn pher shibun namar ma ki , ki yn wad da ki rukom rep ka juk mynta bad khlempep ki yn lah ba yn pynkiew ïa ka rep - ka riang .
Ha u snem ba ka Israel ka la ïoh ïa ka jinglaitluid bad la ka jong ka ri , u Ben Gurion u nongïalam ba nyngkong jong ki u la ong ïa ki paid Israel “ ngi long ka jaitbynriew ba thymmai bad ba duk mynta bad ngi donkam ïa ka jingïaraplem jong kiwei pat ki ri , hynrei ngi yn khrong na ki na ka bynta kiwei pat ki jingdonkam hynrei ym ïa ka bam .
Dei nangne ba u la sdang ïa ka Green Revolution ha Israel ha ka ba ka ri Israel ka la lah ba yn pynkylla lyngkha rep ïa ka ri shyiap bad ka la lah ruh ba yn pynmih ïa ka bam - ka sa ba yn pyndap - pynbiang ïa ka jingdonkam ka ri .
Kane ka dei shisha ka nuksa jong u nongïalam u ba stad bad u ba ïohi - jngai .
Khlem pep u sngewthuh ba shisien ba u briew u sdang ba yn khrong jynbam na kiwei , hangta hi u la duhnoh la ka burom - ka ijot .
Lada ka jylla Punjab ka lah ba yn pynbiang khaw ne ata ïa ka ri India baroh kawei ne ka jylla Andhra ka ba pynbiang pylleng ne dohkha ïa bun ki jylla ha ri India , balei ngi pat ha Meghalaya ngi m lah ba yn pynbiang jynbam wat tang ïa u paid ba rit lajong ruh ? Kane ka pyni ïa ka jingbiej jakle jong ki nongïalam jong ngi ki bym shym leh ei ei ba yn pynroi ïa ka rep - ka riang ha ka jylla .
Ka pyni ruh ïa ka jingbymïohi jngai jong ki samla jong ngi ki ba pyrkhat tang ïa ki kam sorkar khlem da sngewthuh ba dei ka rep - ka riang ka ba pynim ïa ka jaitbynriew .
Ka jingïabeh Shillong jong ki samla nongkyndong jong ngi , ka don ruh sa kawei ka jingduhnong ne ka jingma ïa ka ri .
Kata ka long ba ki nongkyndong jong ngi ki la sdang ba yn thylli namar la sah sa tang ki tymmen - ki kro .
Ha ki katto katne tylli ki shnong ha ri Khasi khamtam ha ki thaiñ War , ngi ïohi ïa kane ka jingshisha .
Ki samla na kito ki shnong ki poi shnong tang ha ki bnai tlang bad ki m juh shuh ba yn shong - ba yn sah ha shnong .
Ha ki shnong bordar kane ka dei ka jingma ba khraw namar ba ki mynder ki ïohlad ba yn wan buhai shnong haba ki ïohi ba ki jaka ki lait - ei bad haba ym don samla shuh ki ba yn ïada ïa u pud - u sam lajong .
Kane ka pynshlur bha ïa ki bar - ri ba yn rung kyrthep sha ki shnong jong ngi .
Kumta suki pa suki , ki mynder ki yn khem sbak ïa ngi na ki khappud haduh ba yn da poi ha Shillong .
Kane ka la sdang urlong namar ngi ïohi kumno ki mynder ki sdang rung na Khanapara bad mynta ki la jan poi shaduh Nongpoh .
Lada phai sha Jaiñtia Hills pat ngi ïohi ba ki khar Bangla ki la sdang rung na Silchar bad bun ki la poi shaduh Jowai .
Kumba la kdew haneng ki jingma ki ba apthap ïa ka jaitbynriew jong ngi ki mih na ka jingïaidlait jong ngi na ka lynti u barim - bajah , la ka long ha ka liang ki hok - ki sot ne ha ka rukom im bad ka trei - ka ktah .
Kumta ba yn lait na kitei ki jingma ngi dei ba yn bud - dien biang ïa ka lynti ba la maitphang da u barim - bajah .
Dei tang kata ka ba lah ba yn pynkhie - im biang ïa ka ri bad ka jaitbynriew .
Haba ngi phai biang sha ki hok - ki sot khlem pep u Blei ruh u sngewbha bad u n kyrkhu - kyrdoh ïa ngi .
Kumba ki longshuwa ki ong “ ïeng rangbah u briew hatbian , ap jutang u Blei Hajrong ” .
Lada ngi ïeng rangbah sa shisien bad ngi bat skhem ïa ki hok - ki sot bad ngi pyneh la ka ksaw - ka kpong , khlem pep u Blei Trai Kynrad u n sa ïarap ïa ngi ba ngi yn ym liat ha kane ka lyhuh ka ba jylliew jong ki jingkylla ka por .
NA MYNNOR SHA MYNTA BAD LAWEI Katba marwei nga dang ïengkai ha Lum Shillong Ki khmat jong nga ki phriang sawdong ka sor Shillong .
Kyndit kynsan jingmut jong nga sha ka mynnor ka phai Sha aïom ksiar- rupa jong longshuwa hyndai .
Nga la ïohi ï’ u lum Shillong kynjreng b’ u ïeng Khohwah ba khlaiñ , ba ïar ruh ka tyrpeng .
U syiem ki lum Khasi - Jaiñtia , u long shisha U don ka maiñ ba khraw bad ba iphylla .
Ki khlaw jyrngam ki sop ïa u na khlieh ha kjat Ki umpohliew ba sngur ki bymjurngat .
Ka Ngot bad ka Ïam , ar ngut ryngkhi ki im N’ u Lum Shillong ki ïoh ka um jingim .
Ki Mrad - ki mreng , ki sim - ki doh laiphew rukom Ki ïaid sngewbha hapneh jong u khlem jingshitom Ym don nongshun , ym don riewsniew u ba yn pynthut Synshar ka hok , u Lei Shillong u long lah - lut .
Mynder ki m pat wanpoi , dang long sotti ka juk Dang long nongda ki “ lei jaka - muluk .
Dang khuid suba ki lum ki wah baroh Dang lait ka ri n’ u nongshun nongshohnoh .
Ki briew ki dang im hok , da burom bad akor Ki dang tyngkai pateng u longshuwa mynnor .
Riti - dustur ki khlaiñ , jingim ki briew shisur tylli kawei ki ïeng , nongshun ki m shlan ba yn tur .
Ha ri baroh kawei synshar ka shikyntien Ka thok - shukor baroh ki briew ki m pat ju mlien .
Ka Ap - jutang n’ u Blei najrong ka dang rasong Dang ïeng ka hok kynjreng , dang khie ka ksaw - ka kpong .
Jingkhuid sotti ka dang shongsbai ha dohnud briew U hynñiewtrep u dang tiengïap ïa ka jingsniew .
Kylleng ka ri Khasi dang synshar tang ka hok Ki briew ki im shishur , ki lait ka jler ka thok .
Ah ! Ko juk ba la leit noh , ko jukksiar - jukrupa U Lei Shillong u dang pynïaid ka histori jong pha .
Jingsuk kylleng ka ri , hapdeng ki briew ki mrad Ïa kum kata lano mynta pat ngi yn ïohmad ? Nga kyndit thret hangta , na ka mynnor nga phai Shano kumne nga don ? Weibriew nga kylli kai .
Hum hum , ham ham nga sngew kum ngap ba boi ha ksing Sh’ u paid ba bun hangta ki khmat jong nga ki khring .
Oh Pleng ! Nga don ha kliar u Lum Shillong Ki jaitbynriew bapher ki wan jngoh sor Shillong .
Nga phai shane shatai , nga ilyngngoh shisha Mynnor u Lum Shillong la kylla ka mynta .
Ha khlieh u Lum Shillong shongkulai u mynder Ki ïuh kyrdem ïa u , iktiar jong u la phler .
Ki khlaw jyrngam barben shano ki jah mynta ? Ha ka jaka jong ki la mih ki ïngpaki suda .
Jaka kyntang ka ri , ka ïng u Lei Shillong Ki paikhana iwtung jong ki shipai la long .
U khun ka ri u m long trai shuh ïa la muluk - jaka ba n leit jngoh kai ï’ u Lum , u hap ba yn shah khura .
Nangta ki khmat ki shat sha ka nongbah Shillong na jngai te i jai - jai , hynrei ka sniew jinglong .
Ha jingmut ki wanshat ki jingjyrsieh jong ka Marwei nga sngewlanot , katno nga sngew pisa .
Ki um ba sngur ba tuid na ranab Lum Shillong Ynda ki poi ha sor da jingijli ki phong .
Ka Umkhrah , Umshyrpi ki ar wah ba pawnam Mynta pat ki pynpaw ka jinglong ba budnam .
Ha kine ar ki wah , jinglong ka paw tyngkreiñ Ki jingijli ka sor ba pyrthei ka ibeiñ .
Jakhlia - jakhlaid ka sor , ki jingiwtung bapher Halor kine ki wah , miet - sngi ki tuid ki per .
Kumta hi ruh ka long ha ka imlang - sahlang Ka sor Shillong la long , jaka ba ksuid ki shang .
Ki jingsniew har - rukom , ka pop , ka sih , ka sang U Lei Shillong la ngiah , nangtei u la jah jlang .
U hynñiewtrep u shangmakia ha jingdum jingruma U tur kulmar ka maw - ka dieng , lung leng lynti u tba .
U sbai rupa u sop ki khmat haduh b’ u m ïohi shuh U thom ka pap - ka sang baroh , u ïaid u leh lymmuh .
Ki kpa tymmen najrong ki peit da jingsngewsih Ki Khun - ki ksiew jong ki ha pop ki la kyrsih .
Ki hok - ki sot b’ la ai ïa ki ha Dorbar - blei Baroh kita la bret , ka spah la pynsepei .
Nangta jingmut jong nga sha lawei pat ka phai Ka apot jong ka ri , tyngkreiñ hangta ka shai .
Nga ïohi jaitbynriew b’ la saphret kum slaïap Ha por synrai tyrkhong hadien b’ la rang u slap .
Ka jaitbynriew b’ la sdang ïapstai katba nangmih ki snem Jingim Shimet , ka khwan lalot , bym don shuh jingsngewlem .
Shongkha - shongman b’ la pynbyrsieh da snam jong u rondi Ha Ïng - ha sem ki jingkulmar , kolshor thymmai mihpli .
Kumta ki mih ki jingkylla , ka ktien la sdang ba yn klet Riti - dustur u longshuwa ïa ki baroh la bret .
Ka leh phareng - leh dkhar ka mih hapdeng samla jong ngi Ka bud tynneng ïa ki nongwei , hangne ka la kyrni .
Para Khasi ki shet - ki phon da ki jyndih - jynbam Tang ïoh ka spah ki m kheiñ ei ei ï’ u pud ka sang ba yn kam .
Kumta nangtlot , kumne nangsti ka jaitbynriew Khasi Katba mynder , poi-ei baroh , nangkhlaiñ man la ka sngi .
Na nongkyndong samla Khasi ki phet sha sor Shillong La kum ka ding thaba ba shai ba khring ïa thapbalong .
Ki wan sha ktem jingsniew ba bun , ba yn shah phon - shah shalai Ka kam - ka jam namar ki m ïoh , ki kylla khynnahkai .
Sha nongkyndong khappud ka ri Ir ir ki tuid ki mynder - ri .
Hangne ki ïoh jaka pahuh Trai - ri namar ba ki m don shuh .
Suki na ki khappud ki yn khñiot ï’ u Hynniewtrep Ha sor ki dang pynkhreh ka plan jong ki ba yn dep .
Synshar - khadar suki ka yn poi ha kti jong ki Ki khun u hynñiewtrep ki yn hap mane ïa ki .
Ka ri umsnam u ñi - u kong , ka ri u Tirot Sing Ïa mynder na kylleng pyrthei , sha ka ïa ki ka khring .
Ki khun ka ri la jah longdur , ka ktien bad ki riti Hangno ngi yn sngew ka ktien la jong , shaei ka dur Khasi ? Ka jingpangnud hangta nga sngew , La kum ba bam da u jangew .
Kumne apot ka ri jong ngi ? Ngi n kmen sa tang katno ki sngi ? Nga kyndit thret na jingpyrkhat kynsha Nga hun ba dei tang jingmutdur jong nga .
Ko khun Khasi ngi yn ïeng rangbah ha hok tynrai Ngi n trei shitom lawei jong ngi ba ka n phyrnai .
Ka Khasi Jaiñtia DeficIT School Teachers Association ( KJSTA ) ka la dawa ïa ka sorkar Jylla ba ka n pyntrei ka m pura ïa ka jingai jingmut jong ka 5th Pay Commission ha ba ïadei bad ka jingsiew tulop ïa ki nonghikai skul deficIT .
Ka KJSTA Ka la shim ïa kane ka rai ha ka jingïalang jong ka Executive Cum zonal meeting jong ka seng ka ba long hynne ka sngi saitjaiñ ha State Central Library , Shillong .
Ngi la rai ba n sa ïa kynduh ïa u Myntri Rangbah ka Jylla Conrad Kongkal Sangma ha ka 14 tarik Nailar , ba n pyntip sha u halor ki ba bun ki jingdawa ba sahteng jong ki nonghikai skul deficIT khnang ba u n tuklar bad leh eiei noh ong u Bah Kular Khongjirem , President ka KJDSTA hadien ka jingïalang .
Kat kum ka jingong jong u , ka sorkar Jylla ka dang ai tang ïa ka revise pay hynrei ka m pat pyntreikam pura ïa kiwei pat ki jingmyntoi kat kum ka jingai jingmut jong ka 5th Pay Commission na ka bynta ki nonghikai deficIT hapoh ka Jylla .
U Bah Khongjirem u ong ba ka jingïalang ka la rai ruh ba n dawa ïa ka sorkar Jylla ba ka n pyllait noh ïa ka arrear ba 25 % jong ka revised pay ha shuwa jong ka sngi rakhe ïa ka Teachers Day , ka ba n long ha ka 5 tarik u Nailur .
Lada ka m lah , ka Executive Committee jong ka seng ka n sa shim ïa ka rai kumno ba n leh u la ong bad bynrap Ngi kwah ruh ba ka sorkar Jylla ka n pyllait noh ïa ka tulop jong ngi manla u bnai ha ka jaka ba n pyllait shisien ha ka lai bnai u la ong .
U Bah Khongjirem u ong ba ki nonghikai khamtam kito ki ba shim ram na ki bank bapher bapher ki la shem jingeh bha namar ba ki ju shah khot hajir manla ka por ba ki m lah ba n siew ïa ka ram kat kum ba ki dei ba n siew manla u bnai da ka jingbymïoh tulop .
Ka KJDSTA Ka la dawa ruh ïa ka sorkar Jylla ba n kyntiew noh ïa ka Dead- cum- Retirement Gratuity ( DCRG ) na ka T.3.5 lakh sha ka T.10 lakh katkum ka jingai jingmut jong ka 5th Pay Commission nalor ba n ai ruh ïa ki jingmyntoi jong ka Assured Career Progression Scheme ( ACPS ) .
U ong ba ki nonghikai deficIT ki dei ruh ba n ïoh ïa ka ACPS namar ki m ju don satia ka jingpynkiew kyrdan ïa ki .
Ngi dawa ruh ïa ka sorkar jylla ba ka n ai ïa ka medical reimbursement benefIT ( MRB ) sha ki nonghikai deficIT kumba long ïa ki nongtrei sorkar .
Namar ka jingbymïoh ïa kane , ki ba bun ki nonghikai ki la shem jynjar bha ha ba ki ngat ha ki jingpang ki ba shyrkhei kum ka jingpang bampong ha ka ba ki hap ba n shu sngap ïa ka jingpang namar ka jingbym lah ba n kotbor ha ka ba n phah sumar u la ong .
Une u Nongïalam ka KJDSTA u la pynpaw ruh ïa ka jingsngewkhia halor ki nonghikai kynthei khamtam kito ki ba ïoh khun rit ba ki m ju ïoh satia ïa ka shuti ri khun ( maternity leave ) .
Namar ka ne , ki nonghikai kynthei ki hap ba n siew mar shiteng na ka tulop sha ki nonghikai officiate .
Namar kata ngi dawa ba dei ba n ai noh ïa ka Maternity Leave BenefIT ( MLB ) sha ki nonghikai skul deficIT u la ong .
Nalor Kine , u Bah Khongjirem u la ong ba ka seng ka dawa ruh ïa ka sorkar Jylla ba n ai ïa ka bai bam tynmen , ka bym pat shym la ai satia ïa ki nonghikai deficIT lait noh ka CPF bad DCRG .
Kat kum ka jingai jingmut jong ka 5th Pay Commission , tang ki nonghikai ki ba rung ka m hadien 2010 ki n ïoh ïa ka jingmyntoi na ka National Pension Scheme katba kito ki ba rung shuwa u 2010 ki ïoh tang T.5000 Shi bnai kum ka bai bam .
Ngi n hap ba n ïakren ïa kane bad ka sorkar u la ong .
Ha kajuh ka por , ka KJDSTA ka la rai ruh ba n pyndon burom khatduh ïa u President barim ka seng u Bah E.D.Nongsieng bad u Vice President barim Bah R.S.Marbaniang , ha ka jingïalang General Meeting ba n sa long ha ka 22 tarik Nailar ha Nongbah Shillong .
Ka Synjuk ki Waheh Shnong , War Jaiñtia ka la dawa ïa ka tnat PWD jong ka sorkar Jylla ba n maramot noh ïa ka surok ka ba la jot rathai naduh Ladmoophlang shaduh Jowai bad kumjuh ruh ïa ka surok ka ba pynïasoh naduh Amlarem sha Dawki .
Don bun ki jaka ki ba btuit bad ki ba la sniew ha shilynter jong kine ki ar tylli ki surok ha ka ba ki paidbah ki la wan ud sha ka Synjuk ki Waheh Shnong namar ka jingshem jingeh ha ka ba ïadei bad ka leit ka wan khamtam eh ha kine ki sngi ba la jur eh ki nongwan jngohkai sha ka thaiñ Amlarem , Dawki bad Shnongpdeng ki ba don ïa ki jaka jngohkai pyrthei ba itynnat bad ki ba khring bha ïa ki nongwan jngohkai pyrthei , ong u President ka Synjuk u Ma Kolmen Pohshna .
Ngi kyrpad ïa ka tnat PWD ba ka n sngewbha ba n shimkhia ba n pyntrei kloi ïa kane ka surok namar ba ka surok na Amtapoh haduh Dawki ka dei ka surok ka ba wanrah jingmyntoi bha ïa ka sorkar ha ka ba ïadei bad ka jingïoh lum khajna namar ba u mawshun u don ha kane ka thaiñ ba la shalan haduh Dawki bad Bangladesh , u la bynrap .
Ka Synjuk ki Waheh Shnong ka War Jaiñtia ka la kyrpad ïa u Symbud Myntri Rangbah ka Jylla u Bah Prestone Tynsong u ba peit ruh ïa ka tnat PWD ba u n shimkhia ba n phah maramot lem ïa ki surok ki ba donkam eh ba n pynbha ïa ka surok National Highway na Dawki sha Jowai , u la ong .
Ngi da kyrpad eh ïa u MLA ka Amlarem Constituency u Ma Lahkmen Rymbui u ba long ruh u Myntri jong ka sorkar MDA ba n u n shimkhia lem ba n pynsngew ïa ka sorkar ba ka n pyntrei noh kloi ïa kane ka surok khnang ba ka n wanrah ïa ka jingsuk ha ka leit ka wan bad ka roi ka par ha ka thaiñ jong ngi , ong u Ma Kolmen bad bynrap , Na ka liang ki Waheh shnong ki la ïakynduh bun bun sien ïa u Engineer ka tnat PWD Central Division hynrei ym ïohi dak eiei ba n pyntrei ne maramot ïa kane ka surok naduh ba la shimti da ki ba thymnai ïa kane ka surok .
Kumta ngi m banse ba n kyrpad ïa ka sorkar ba ka n sngewbha ba n shimti bad ba n pyntrei noh ïa kane ka surok Ka Synjuk ki Waheh Shnong , War Jaiñtia ka la rai ba n ïakren bad ka Synjuk ki Waheh Shnong , Ri Jaintia ha ka jingïailang jong ka Synjuk Ki Waheh Shnong .
U MDC ka Nongthymmai , Bah Latiplang Kharkongor u la pynpaw ïa ka jingpyrshah ba n jur halor ka jingdawa jong u MLA ka Mawhati ba dei ba n pynrung lang ïa ki Jaidbynriew Lalung ha ka thup jong ki Jaidbynriew Riewlum ka Jylla ne Scheduled Tribe .
Haba kren bad ki lad pathai khubor ha ka sngi Nyngkong , utei u MDC u la ïathuh ba wat na ka liang ka Synjuk ki Rangbah Shnong ka Nongthymmai Pyllun dang shen ki la leit ba n kynduh ïa u Myntri Rangbah ka jylla , Conrad K.Sangma ba n dawa na ka sorkar ba ka dei ba n weng lut noh ïa ka thup jong ki jaidbynriew riewlum ki ba dei na kiwei pat ki jylla ka thaiñ shatei lammihngi jong ka ri khnang ba ki n ym lah shuh ba n knieh lang ïa ka hok jong ki jaidbynriew riewlum ki ba dei na Meghalaya .
Tang ki ba la don lypa ruh ki la bun , kumno keiñ yn pynrung shuh namar tang ki ba la don lypa ruh ki la kot palat 50 tylli ki jaidbynriew na ki jylla bapher bapher , u la bynrap biang .
Shuh shuh u la kynnoh ruh ba katei ka sienjam ba la shim da u tei u MLA ka dei beit tang ha kyrteng ka vote bank da ba n pynkynmaw ruh ba wat ha ka sngi ba ki kynduh ïa u Myntri Rangbah ka jylla ruh u la pynmih ïa ka kyntien ba kitei ki jaidbynriew Lalung ki ba sah ha khappud bad ka Assam ki la don haduh 8,000 Ngut .
Lada ki nongmihkhmat paidbah ki mih ba n dawa na ka bynta ka vote bank kaei kein ba n jia ïa ka Jaidbynriew ha ki por ba n dang wan .
Shuh shuh u ong ruh ba wat ha Assam ki Khasi ki m ïoh satia ïa ka jingithuh , kumta kam long satïa ba n ïahap ba da u MLA u n ïakhun ba n pynrung ïa ki ha ka thup ki ST Meghalaya .
Utei u MDC u ong ruh ba ka jingbun ki jaidbynriew ba ïoh kyrdan Scheduled Tribe ha ka jylla ka la pynlong ïa ki samla trai ri trai muluk ba n shah knieh lut wat ha ka hok ïoh kam ïoh jam ruh .
Katkum ka jingong jong u , na ki 200 tylli ki kam ki ba lait ha NEIGRIHMS , 17 tylli la mang ïa ki ST jong ka Meghalaya , ba n mut ba baroh ki 50 tylli ki jaidbynriew ki ba don ha katei ka thup ST jong ka Jylla ki lah ba n ïa knieh lang ïa katei ka bhah .
Lada ka long kumne , katno eh ki samla jong ngi ( Khasi , Jaiñtia bad Garo ) , ngi n ïoh namar ngi don da ki spah ngut ki samla ki ba pyndep ïa ka Nursing .
Kane Ka n sa ktah jur bha ïa ki ha ka ïoh kam ïoh jam , bynrap biang utei u MDC .
Ha kawei pat ka liang , utei u nongmihkhmat u la ong ruh ba kiwei ki jylla kum ka Sikkim , Nagaland bad Mizoram ki pyrkhing bha wat ïa ki para riewlum ba n ïoh rung ha ka thup ST jong ki .
Ha kiwei ki jylla , ki jaidbynriew jong ngi ki ba la sah la 70 ne 80 snem ki m ïoh satia ïa ka jingithuh kum ki riewlum hynrei hangne pat ki briew ki ba nabar ki ïoh lut ïa ki jingmyntoi baroh .
U Bah Latiplang u ong ruh ba u m pyrshah eiei ïa ka jingong jong u Syiem ba ki dei ki trai shnong , hynrei ba n kum u nongmihkhmat ha KHADC u sngew ba donkam ïa ka sorkar jylla ba ka n phaidien biang halor ka Notification jong u snem 1950 ba n ïadei bad katei ka bynta .
U ong ruh ba ki hap ba n pynkynmaw biang ïa ka sorkar jylla khnang ba yn dup lah ba n pynkylla thymmai ïa ka Presidential Order ( Scheduled Tribe ) 1950 Namar ba ka Meghalaya wat hadien ba ka la ïoh la ka jong ka jylla mynta la 47 snem ka m pat pynkylla shisien ruh ïa katei ka thup kyrteng ki riewlum ki ba ka la ban ka shu bud na Assam .
Ka MLA skhim ka m dei ka kam ba n ïa lehkai politik shisien san snem hynrei ïa kane ka skhim yn sam manla la u snem sha ki paidbah ka constituency pynpaw u MLA jong ka Mawkynrew Constituency u ba long ruh u myntri jong ka tnad Sport and Youth Affairs , Agriculture bad Sericulture u bah Banteidor Lyngdoh haba ai jingkren sha ki paidbah ha ka jingïalang mynta ka sngi ba n pyllait ïa ka skhim Special Rural Work Programme ( SRWP ) 2018-19 lyngba ka Mawryngkneng Block ha Warmatlah .
Ha kane ka sngi ki paidbah na ki 10 tylli ki shnong ki ba hap hapoh ka Mawryngkneng C&RD Block jong ka Mawkynrew Constituency ki la ïapoi ba n pdiang ïa kitei ki song jingïarap na utei u MLA jong ki ha ka jingïatrei lang bad ka Mawkynrew Constituency Progressive & Implementation Committee ( MCPIC ) .
Kane ka jingnoh synniang u MLA ka la long da ki tinsopïing ( CGI Sheet ) sha 200 tylli ki longïing mar lai ba n ka ba kot sha ka 30 Lak tyngka , ka song jingïarap pisa sha ki 310 ngut ki longïing nongrep mar 5000 tyngka ba kot sha ka 15 Lak 50 hajar tyngka bad kumjuh ki Work Order ba n pyntrei ïa ki jingtrei ba donkam ki paidbah nongshong shnong ha kine ki 10 tylli ki shnong ba la kot sha ka 20 Lak tyngka .
Haba kheiñ kyllum u MLA tang ha kine ki shiphew shnong u la pyntyllun haduh 65 Lak 50 hajar tyngka na kane ka skhim .
Kine ki shnong ki kynthup ïa ka shnong Madanlangning , Mawpyrshong , Warmatlah , Mawber , Umsawlum , Thadan , Mawusam , Mawkathein , Laitkseh bad Umtngew .
Ha kane ka jingïalang sam skhim la ïa don lang ki nongkitkam shnong jong kine ki shnong , ki nongkitkam na ka MCPIC , ki ba wan mihkhmat na ka Mawryngkneng C&RD Block , ki nongïoh jingmyntoi na ki skhim na kine ki shnong , ki riew rangbah bad nongïalam ka seng saiñpyrthei Peoples' Democratic Front ( PDF ) Zonal Committee Mawkynrew Constituency , I kong Amanda Pakyntein , kurim u bah Banteidor Lyngdoh lem bad kiwei kiwei .
U bah Banteidor Ha ba kren ha ka jingïalang sam skhim u la ong , " Kumba nga la kren bad kular ha ka por ïalap ilekshon ba nga la ong ba nga n trei hok bad ba nga n sam hok ïa ki skhim ki ba dei hok jong ki paidbah bad kata ka dei ka kular bad mynta nga wanrah ïa ka skhim ha phi ryngkat ka jingkheiñ ka ba biang thik .
Kane ka dei ka sngi ka ba n sah kynmaw ha ka jingim jong nga bad nga thrang bad angnud ba n sam ïa ki skhim haba shai haba shit .
Nga kwah ba n ong ba ki ba donkam hok ki dei ba n ïoh ïa ka jingïarap " .
Da ka ba kdew ba hooid ym lah ba n pynbiang lut , hynrei ki bym pat ïoh ki n ïai shah bad ïai ap la ka pali bad kane ka skhim ka dei jong u 2018-19 bad ka n sa wan sa ka skhim jong u 2019-20 .
U la ong " Nga m kwah ba n sam skhim shisien san snem namar nga kwah ba n ïohi ba kane ka constituency ka n kiew nadong hadong bad nga n long kum u nongïalam bad ym dei ba n ïalehkai politik shisien san snem " .
Halor ka jingïarap pisa ïa ki longïing nongrep u la pynshai ba kane ka dei ka skhim ba n ïarap ïa ki ba n kyntiew ha ka kam rep kam riang ym pat ba marsyn ïoh ïa ka pisa ki n leit pynlut ha ka riam ka beit ne kiwei kiwei pat .
" Nga wanrah ia ka skhim haba shit ba shai bad kiwei ki ba kwah ha-dien ha-bud ba n wad RTI halor ka skhim MLA ruh ki lah ba n ba n wad lada nga pyndonkam bakla ïa ka skhim .
Teng teng na ka tulop la jong ruh hap sei khamtam ha ka iap ka im bad nga dei u shakri paidbah bad nga n nym khuslai ba n biang ki paidbah ka constituency " ong u bah Banteidor .
Da ka ba ong ba u buh hakhmat ïa ka pule puthi ka koit ka khiah bad ka surok , u la pynpaw ba ka sorkar MDA ka la mynjur ba n pyllait pisa na ka bynta ba n siang surok rong na Thangsning shaduh Thynroit .
" Nga ïoh sngew ba kiwei ki ong ba u bah Paidang u long kumjuh kum kiwei pat hynrei nga m tuklar ïa kita ïa ki ba la dep hynrei nga la leh shitom ba n wanrah mang tyngka na ka bynta ki surok bapher bapher ha ka constituency " , u la ong .
Napdeng ki ba la ai jingkren , u bah Kroi Sohtun , President ka School Managing Committee ( SMC ) Warmatlah SSA UP School , ba la 95 snem ka rta , U la pynpaw ba ha ka jingïaid lynti jong u hi u m pat ju ïohi ka roi ka par ka ba wan ha constituency kum ka ba long mynta .
" Ha ki por mynshwa ki don ki nongmihkhmat ki ba shu wan ai jingkular shwa ka ilekshon hynrei da ki la jop pat ym don kano kano ka jingpynurlong ïa kine ki jingkular ha ka ba dei bad ka lynti syngkien , ka surok bad kiwei kiwei ki kam pynroi ha ka constituency " , la ong u bah Kroi .
" Kane ka dei ka sien ba nyngkong ba n ïohi ba u MLA ba na ka constituency ba n sam ïa ki skhim katba ki ba bun te tang ki jingkular naduh ba wan u bah Banteidor kum u MLA , ka MLA skhim la ïohi haba shit haba shai bad ngi ïoh man u snem ym kum mynshwa ba ïoh beit tang shwa ka ilekshon " , la ong une riew tymmen .
Ka khanatang ki Greek hyndai ka ïathuh u Prometheus U la tuh ïa ka ding na bneng , bad u Zeus U ba long u syiem jong ki blei u shimkput da ka ba thaw ïa ka Pandora bad ai ïa ka ha ka ïng jong ki .
U Prometheus u suba sniew ba kane ka dei ka kput ka ba u Zeus u pynab ba n siew kylliang ïa u na ka daw ka jingtuh jong u ïa ka ding , kumta u kiar na ka Pandora .
Ka Pandora ka dei ka briew ka ba bhabriew bad u Epimetheus U ba long u para jong u Prometheus u la shongkha ïa ka .
Ha kawei ka sngi u blei Mercury u la wan ha ïing kine ki shijur bad u wan buh kawei ka synduk ba ki n sumar namar ba u hap ba n ïaid lynti sha jngai .
U Epimetheus bad ka Pandora ruh ki la shimti ïa kata ka synduk ba n sumar ïa ka haduh ba u blei Mercury U n wan phai biang .
Shi sngi ar sngi hadien ka Pandora ka iphylla ïa kata ka synduk bad ka kwah ba n tip don aiu hapoh jong ka .
Ka la ktah ïa ka hynrei ka m nud plie ïa ka jingtap , ka la pyrkhat ha lade tip don aiu mo hapoh kane ka synduk ? Tip ka don ka spah , ka ksiar ki paila , ne ki mawkordor hapoh kata ka synduk , kumta da kwah dik-dik ba n plie ïa ka jingtap ba n ïohi don aiu hapoh kata ka synduk .
Ha ka ba khatduh ha kawei ka sngi ka la plie ïa kata ka synduk bad napoh jong ka , ki her kum ngap ki jingsniew baroh , ka jingpang , ka jingshitom , ka jingkordit , ka jingsngewsih , ka jingïap bad kiwei pat ki jingsniew baroh .
Hangta ka Pandora ka la lynñiar katlah katïai bad u lok jong ka u Epimetheus u la mareh sha ka jaka ka ba ka don .
Haba u la poi hangta u la ïohi ïa kaei ka ba la jia bad u la shim ïa kata ka synduk bad khang kloi katba lah ïa kata ka jingtap .
Hynrei katba ki n khang , ki jingsniew baroh ki la ïoh lad ba n her na kata ka synduk, hynrei haba ki sngap shiphang bad shahshkor sha ka jingsawa ka ba mih na ka synduk, ki la ïohsngew ïa kaei-re-kaei ka ba tied tok-tok napoh ka ba ïathuh ba nga dei ' ka jingkyrmen ' .
Ki jingsniew ki baroh ki la mih bad per ha sla pyrthei , hynrei hapdeng jong kita baroh ka dang sah sa ka jingkyrmen .
Ïa ka lynnong 370 la tynset ha ka Riti synshar ba n ithuh ïa kata ka jinglong ba kyrpang ne ka jingïadei ka ba kyrpang hapdeng ka India bad kane ka hima bad dei halor jong ki nongrim jong ka jingïatehkular ba ki ne ki ri ki la pynïasnoh bad kata ka Indian Union .
Nga m don ba n ong halor ka jingshisha kumno kane ka rai jong ka jingweng noh ïa ka lynnong 370 ka ba ïadei bad ka jylla Jammu bad Kashmir ka n ktah ïa kata ka jylla .
Lane kaei ka ba n mih na ka jingbynta ïa ka jylla ha ki ar bynta ? La kane ka jingleh ka n long ka ba n pynbha ne pysniew shuh shuh na kaei ka ba la long ha kane ka bynta jong ka ri khamtam ka Kashmi ? Ka jubab ïa ki ne ki jingkylli ka dei ngi hap ba n ap .
Hynrei tang kawei ka ba la tip lypa ka dei ba kane ka jingleh ka sorkar ka la plie shisha ïa kata ka synduk ka Pandora ha ka ba ïadei bad ka jingweng ne jingpynduh pyndam ïa ki jingïadei bad kyrpang jong ki jylla bad ka ri India .
Ki don bun ki jylla ki ba ka jingïadei jong ki bad ka India ka dei ka ba kyrpang namar ba ka jingpynïasnoh jong ki kum shibynta jong ka Ri ka long ka ba kyrpang bad ka don la ka jong ka histori ka ba ki arliang mamla ki dei ba n burom .
Lada kane ka sorkar ka lah ba n weng kha-ma-kha ïa ka lynnong ka ba ïadei bad ka Jammu bad Kashmir , ka jingkylli ka long kaei pat ka ba lah ba n khang ïa kane ka sorkar , ne kiwei pat ki sorkar ki ba n sa wan hadien ba n leh kumjuh ha ka ba ïadei bad ki jylla kum ka Nagaland , ka Manipur , bad kiwei ki wei bad kumjuh ïa ka Khyrnit ka ba hynriew jong ka Riti Synshar .
Kane ka dei ka jingkylli ka ba khia ka ba ki nongïalam jong ki Seng Saiñhima Sima , ki Sengbhalang bad ki paid jong ka jylla hi baroh ki hap ba n ïa du-riap bad pyrkhat sani bha ïa ki sienjam ki ba yn hap ba n shim nangne sha khmat .
Ka daw ka long ba kane ka don ka jingïadei bad ka jinglong kyrpang jong ka jaidbyriew bad ka nongrim jong ka jingïateh kular ki hima hyndai bad ka Ri India .
U Nongaibuit jong ka sorkar Meghalaya Democratic Alliance ( MDA ) bad Myntri Rangbah barim ka Jylla Bah D.D.Lapang u la ong ba ka jingthaw ïa ka kynhun synrop United Progressive Front ( UPF ) ka long ka ba biang bha bad kane ka n nang pynkhlaiñ shuh shuh ïa ka sorkar ba mynta .
Une u Nongïalam saiñ pyrthei ba la rim bha ka Jylla u la kynthoh ïa kane halor ka jingmih ki jingïakren ba don eiei hapoh ka sorkar MDA ka ba pynbor ïa ki MLA ba duna paid ba n thaw ïa ka kynhun UPF .
ïa ka UPF la thaw dang shen da 6 ngut ki MLA na ki ar tylli ki seng saiñ pyrthei ka People Democratic Front ( PDF ) ka ba don 4 ngut ki MLA , Uwei u MLA ka NationaliST Congess Party ( NCP ) bad uwei u MLA Shimet .
Kine ki MLA ki dei ki ba kyrshan ïa ka sorkar MDA ba lamkhmat da ka National Peoples Party ( NPP ) .
Ka ( jingthaw ïa ka kynhun synrop ) ka long ka ba biang bha .
Ha ka sorkar MDA , ki don ki paralok ki ba dei ki MLA shimet bad ba marwei bad kumjuh ruh ka PDF .
Kine ki MLA ki donkam ïa ka kawei ka rynsan treikam bad kane ka rynsan ka n nang pynkhlaiñ ïa ka sorkar Jylla ong u Bah Lapang .
U Bah Lapang u ba dei ruh u Chief Adviser ka sorkar MDA , u la ong ba da ka jingdon kum kane ka rynsan treikam , ki lah ba n iatai ïa shibun ki kam bad ba n pynsngew ruh ïa ki jingeh ba ki ïakynduh sha ka rynsan jong ka MDA .
Ka dei ka ba biang bha bad nga ai ka jingkyrkhu bad ai mynsiem ïa ki khnang ba ïa ki jingeh jong ki yn lah ba n ïa pynbeit lang .
Nalor Kata , khnang ba ki briew ba don ha ka bor ki n sngap ym tang ïa ki dkhot hynrei ïa ki jingeh jong ki paidbah ruh u la ong .
Kumba long mynta , ha ka sorkar MDA , ka don ruh sa kawei ka kynhun synrop ka Regional Democratic Alliance ( RDA ) ka ba la thaw hapdeng ki MLA ka United Democratic Party ( UDP ) bad ar ngut ki MLA ka Hill State Peoples Democratic Alliance ( HSPDP ) .
U Myntri Rangbah barim bad Nongialam ka Liang Pyrshah ka Jylla Dr.Mukul Sangma hynne ka sngi saitjaiñ u la kyntait ïa ka jingmih khubor ba ma u bad ka iing ka sem jong u , ki don jingthmu ba n pyniasoh noh sha ka BJP haba ong ba kane ka dei tang ka khubor lamler bad ka ba shu thok .
Haba ther tyngka ïa ki lad pathai khubor ba ki shu ngeit beit ïa ki social media , u Dr Mukul u la pyntip ba u n sa ujor da ka ejahar sha ki PulIT pyrshah ïa kito ki briew ki ba donkti ba n sdang ïa ka jingpynsa phriang khubor lamler haba bthah ruh ïa ka Meghalaya Cyber Crime Cell ba ka n tohkit ïa kane ka kam .
Lah ba n kdew hangne ba ka khubor jong une u Myntri Rangbah barim ka Jylla bad u Myntri barim ka sorkar Pdeng na Assam , u Pawan Singh Ghatiwar ba ki rung BJP ka la mih ha kawei ka online new na Guwahati hynne ka sngi saitjain .
Baroh ki dei ki kamkai suda ! nga la bthah ïa ka Cyber Crime Cell jong ka Meghalaya Police ba ka n tohkit bad ba n wad ïa ka tynrai jong kane ka khubor lamler ryngkat bad ki briew ki ba donkti u la ong .
Kane ka Online News na Guwahati ka la sot ïa ka tyllong khubor na ki nongialam saiñ pyrthei ba u Dr.Mukul bad u Pawan Sing Ghatowar ki la dep iakren bad ki Heh Nongialam jong ka BJP .
Ka Congress Working Committee ( CWC ) ka la jied biang ïa ka Sonia Gandhi ba n bteng shipor kum ka President jong ka All India Congress Committee ( AICC ) tad haduh ba n da jied da u ne ka President ba thymmai .
ïa kane ka rai la shim da ka CWC ha ka jingïakynduh ka ba arsien arwat mynta ka sngi ha nongbah Delhi .
Ka CWC ka la jied ïa ka Sonia hadien ba ka la pdiang ïa ka shithi ïehnoh kam jong u Rahul Gandhi , namar une u nongïalam ka Congress u la kyntait beit ba n pdiang ïa ka jingpynbor ki nongïalam ka Congress ba n weng ïa katei ka jingrai ïehnoh kam jong u .
Ha ka jingshisha ha ka jingïakynduh ka ba nyngkong jong ka CWC ha ka por mynsngi la ïakren sani bha halor ka jingrai ïehnoh kam u Rahul Gandhi bad la kyrpad ïa u da ki dkhot bad nongïalam ka CWC ba n weng noh ïa ka rai jong u bad bteng kum u President .
Hynrei u Rahul um pdiang satia namar u la rai ba n ïeng beit ha ka nongrim ka ba u la shim .
Ha kane ka jingïakynduh la paw bun ki kyrteng ba n shimti ïa ka kam President bad ka ba kham wan shakhmat ka dei jong u Mukul Wasnik u ba long u General Secretary ka AICC nalor ka Priyanka Gandhi .
Hadien kane ka CWC ka la thung ïa san tylli ki kynhun ne sub committee ki ba kynthup ïa ka NortheaST , EaST , North , WeST bad South ba n ïamir jingmut sani bad wanrah ïa ka kaiphod hakhmat ka CWC ka ba ïa kynduh biang ha ka por 8.3 Mynmiet .
Dei ha kane ka jingïakynduh ka ba ar ba la pynpaw da kitei ki committee ba n jied ïa ka Sonia Gandhi kum ka President ba n ïalam ia ka party kat haduh ba n da jied da u ne ka President ba thymmai .
Lah ba n pynkynmaw ba u Rahul Gandhi u la rai ba n ïehnoh ïa ka kam President ka Congress ha ka 25 tarik Jymmang mynta u snem hadien ba ka Congress ka la rem kput ha ka Election sha ka ïing dorbar thawaiñ Lok Sabha .
U Myntri Rangbah ka Jylla , Conrad K.Sangma u la ong ba u m don kano kano ka jingsngew lada ka jingthaw jong ki hynriew ngut ki MLA ïa ka United Progressive Front ( UPF ) Ka dei na ka bynta ba n kyntiew ïa ka roi ka par hapoh ka jylla baroh kawei bad ruh ba n weng ïa ka jingeh ba ki paidbah ki kynduh .
Lada ki sngew ba da ka ba ki ïa don lang hapoh ka wei ka kynhun ba n kyntiew ïa ka roi ka par hapoh ka jylla hi baroh kawei bad ba n weng ïa ka jingeh ba ki paidbah ki ïa kynduh na ka liang ka jong nga , nga m don ei-ei ba n pyrshah ïa ka jingthaw ïa kane ka kynhun , u la ong haba kren bad ki lad pathai khubor dang shen .
Nalor kata , u la ong ruh ba kitei ki MLA ki la da pyntip ruh sha u shwa ba n thaw ïa katei ka kynhun .
Lah ba n kdew hangne ba saw ngut ki MLA ka People Democratic Front ( PDF ) ba kynthup ïa u Bah Banteidor Lyngdoh , Bah Hamlet Dohlin , Bah Jason Sawkmie bad Bah Gavin Mylliem ryngkat bad uwei u MLA ka NCP , u Saleng A.Sangma kumjuh u MLA shimet na Nongkrem ki la thaw ïa katei ka kynhun da ka thong ba n pyntylli lang kawei ka sur ba n pynsngew sha ka sorkar lada don ne mih kano kano ka jingeh .
Halor ka jingkylli , ba ki la don bun ki Alliance nalor ka Regional Democratic Alliance ka ba la thaw hapdeng ka UDP bad HSPDP ha ka sorkar Meghalaya Democratic Alliance u Myntri Rangbah u la ong ruh , Ngi don ha ka thup jong ka MDA bad ma ki ruh ki don ki mat lehse ki ba ki shem jingeh bad ki hap ba n ïa shong lang ba n pynbeit ïa ki bad kumta ki don ka hok ba n thaw ïa kane ka kynhun bad nga m don ei-ei ba n ong shuh haba ïadei bad kane ka bynta .
Bad lada don kano kano ka ishu ba ki ïa kynduh jingeh uwei lane bun ngut ki MLA ha ki seng saiñ pyrthei bapher bapher ka sorkar ka ju pyrshang ba n weng ïa ka jingeh lane ba n pynbiang ïa ka jingdonkam jong ki lada dei ha ki kam pynroi lane ha kino kino ki bynta bad kane ka long ryntih ïa baroh ki dkhot ka MDA .
Shuh shuh u la ong ruh ba kum u Myntri Rangbah u ñiew burom lang ïa baroh ki MLA ki ba don hapoh ka sorkar MDA ka m pher la ki dei na ka party lane ki dei tang ki MLA shimet ruh
Lah ba n kdew ba dang shen kitei ki hynriew ngut ki MLAs ki la leit ba n ai da ka shithi ha ophis treikam u Symbud Lamphang u Timothy D.Shira ba n ithuh noh ïa kane ka kynhun ha ïing Dorbar Thawaiñ ka Meghalaya .
Haba kren halor katei kajuh ka phang , u Nongïalam ka Congress ba dei Myntri ba rim ka sorkar jylla bad MDC ka Mylliem , Bah Ronnie V.Lyngdoh u la ong ba lada ka jingthaw ïa katei ka kynhun ka dei na ka bynta ba n wanrah jingmyntoi ïa ka jylla bad ruh ba n pynjanai ïa ka rukom treikam jong ka , ki pdiang sngewbha ïa ka .
Hynrei lada kane ka kynhun la thaw na ka bynta kawei pat ki daw lane ba n wanrah ïa ka jingshong kynrong ha ka sorkar jylla , kata ka n long ka ba bakla .
La katta nga kyrmen pat ba kane ka kynhun ka n trei na ka bynta ba n wanrah kham bun ki jingmyntoi na ka bynta ka jylla , u la ong .
Kum ba n shu kdew hangne , katei ka kynhun ka kynthup ruh ïa ar ngut ki Myntri sorkar ha ka jylla , kata u Bah Banteidor Lyngdoh ba bat ïa ka tnad Sports and Youth Affairs bad u Bah Hamlet Dohling pat ïa ka tnad Urban Affairs .
Ka Jaiñtia Student Union ( JSM ) Eastern Region bad ka Hynniewtrep Youth Council ( HYC ) Khliehriat ki la lum da ka jingïalang ba n ïasyllok bad ïathir jingmut sani bha hadien ka jingud jingnam ki samla pule ki ba la pyndep ïa ka kyrdan Automobile bad Civil Engineer ba ki m ïoh kam ïoh jam ha ki kharkhana Rilum Jaiñtia .
Ka JSM bad ka HYC ki la lum ïa ki samla pule ki ba wad kam bad pynlong ïa ka jingïalang ha ophis treikam ka JSM ha Khliehmyntriang , EaST Jaiñtia Hills District , ka ba pyniaid da u Skhembha Dkhar Publicity Secretary JSM .
Haduh sawphew ngut ki samla kynthup ïa ki kynthei ki ba la pyndep ïa ka line pule Automobile bad Civil Engineer ki ba na ki shnong bapher bapher ki la wan ha katei ka jingïalang bad ki la kynnoh ba ki kharkhana naduh ki kharkhana dewbilat bad kiwei kiwei ki kharkhana haba ki apply kam ba lait ha ki kharkhana ki m ïoh satia namar ba ki hap ba n don ïa ki experience certificate bad ki la ong ruh kumno ki n ïoh ia kane ka certificate haba ki dei ki ba dang shu pass .
Bad ba n seng kam lajong ruh ki kynduh jingeh namar ki m ïoh baiseng .
Ka JSM bad ka HYC ki la pynpaw ba ki don palat 150 ngut ki samla ki ba la dep pule ki m ïohkam satia ha ki kharkhana bad ba n weng ïa kane ka jingkyrduh kam kyrduh jam ki n sa pynlong sa kawei ka jingïalang ba n shong pyrkhat sani bha khnang ba n wad ki lad ki lynti kumno ba ki samla ki ba la biang ki kyrdan ki n ïoh kam ha ki kharkhana ki ba don ha rilum Jaiñttia U Shnalad Rymbai nongialam ka JSM u la ong ki kharkhana ha EaST Jaiñtia Hills ki ba ioh kam dei ki bar jylla wat la ki kharkhana ki kam ba ki buh bhah na ka bynta ki trai jylla , hynrei ka jingpan jong ki ïa ka Experience certificate ka la pynduh lad ïa ki ba bun ki samla ba n ïoh kam ïoh jam .
Halor kane ka jingbymïoh lad ki trai jylla ba n rung kam ha ki kharkhana ki n shong jingialang biang ba n pyrkhat kumno ba n pynbor ïa ka sorkar ba n bthah ïa ki kharkharna ba n pynrung kam ïa ki samla ba la nang ba la stad .
U Myntri ka tnad ka Koit ka Khiah ka Jylla , Bah A.L.Hek ha ka sngi Saitjaiñ u la kynduh ïa u Myntri ka tnad Development of North Eastern Region ( DoNER ) jong ka sorkar pdeng , u Dr.Jitendra Singh ha Raj Bhavan ba n kren na ka bynta bun ki kam pynroi ki ba ïadei bad ka jylla khamtam eh haba ïadei bad ka tnad ka Koit ka Khiah .
Ha katei ka jingkynduh , ka la mih ruh ka jingïakren na ka bynta kiwei kiwei ki projek ki ba donkam ha ka jylla .
Na ka liang u Myntri u la pynpaw ruh ba katkum ki kyndon jong ka National Green Tribunal , ka sorkar jylla ka donkam ba n don ïa ki jaka pyntuid jaboh ki ba biang ha ki hospital khamtam eh haba ïadei bad ki tiar sumar ki ba la dep pyndonkam .
Kumta , na ka liang u Myntri u la pynpaw ïa ka jingdonkam ba n ïoh ïa ka jingkyrshan jong ka sorkar pdeng khnang ba ki n lah ba n weng ïa ka jingeh ka ba ka nongbah bad ka jylla ki kynduh .
La iathuh ruh ba na ka liang u Myntri u la pynpaw ka jingsngewnguh ïa u Myntri na ka bynta ka jingkyrshan ka ba ki la ïoh na ka tnad ha ka jingtei ïa ka Shillong Civil Hospital Cancer Wing khamtam eh ba ka tnad ka la mang ba n pyllait ïa ka pisa ba dang sah .
Na ka liang u Myntri u la ong ruh ba ka jingdon ka Shillong Golf Course ka dei ka dak ka ba paw ba n pyni pyrthei ïa ka jingieid jong ka jylla ïa ki kam ïa lehkai .
Halor Kane , u la ong ba namar ka jylla ka n sa ïoh ba n pynlong ïa ka National Games ha u 2022 , kumta u la kyrpad ba donkam ba n pynbha bad pynneh pynsah ïa katei ka madan na ka bynta katei ka lympungbah jong ka Ri .
Ka la don ruh ka jingïakren halor ka jingdonkam ka jylla ïa ka State of Art Diagnostic Centre ha nongbah Shillong bad Tura .
Haduh 20 klur tyngka la dep mang na ka bynta ka jingpyntrei kam ïa ka State of the Art Diagnostic Centre ha Shillong hapoh ka NESIDS Scheme jong ka tnad DoNER ha u 2018-19 .
Kumta , na ka liang u Myntri u la kyrpad ruh ba n mang tyngka shuh sa kumba 6.5 klur khnang ba ki n ïoh ba n pynstet ïa ka jingtrei .
U la kyrpad ruh ïa u Myntri ba donkam sa kawei pat ka State of the Art Diagnostic Centre ha Tura ka ba la tyrwa ba n buh ha constituency u Myntri Rangbah ka jylla Meghalaya hapoh ka NESIDS Scheme ha une u juh u snem mang tyngka .
Ka la don ruh ka jingïakren kumno ba n thaw noh ïa ka Botanical Garden bad Children's Park ba n kyntiew ïa ka kam jngohkai pyrthei ha ka nongbah Shillong bad ka n long ka jingitynnnad ba n khring ha ka jingpynkhreh na ka bynta ka National Games .
U Bah Hek u la kyrpad ruh ïa u Myntri thaw ïa Indoor Stadium bad Swimming Pool ha Pynthorumkhrah , Shillong ki ba n long ka jaka ba n pawkhmat na ka bynta ka National Games .
Na ka liang u myntri sorkar pdeng u la ai ka jingkular ba n shim khia ba n peit bniah ïa kine ki jingtyrwa ha ka dorkhas ba la aiti da u bah Hek .
Ka Tnad Meghalaya Police ka la pynkhlaiñ bha mynta ïa ka jingpahara ha kylleng ki jaka jong ka Jylla kum shibynta na ka jingpynkhreh ba n lah pynïaid beit ïaid ryntih ïa ka jingrakhe Sngi Laitluid ka Ri ha ka 15 tarik mynta u bnai .
Hangne ha Nongbah Shillong , i Superintendent of Police ka EaST Khasi Hills Kong Claudia A.Lyngwa I la ong ba ka jingpynkhreh na ka bynta ka jingrakhe Sngi Laitluid Ka la ïaid kumba ju long bad ka jingtalasi kali ka la sdang ïaid shaid shaid mynta hapoh ka Nongbah .
Kane ka dei ka jingtreikam ba ju don ha Jylla jong ngi namar ngi hap ba n pynkhreh lypa ïoh don kino kino ki jingpynthut .
Namar Kata , ka motto hangne ka long kham lah ka jingshngaiñ ba n ïa ka ba sngewsih i la ong .
Ine i Heh PulIT i ong ba baroh ki Police Station ha ki jaka khappud la dep ba n bthah ba ki n pynjur ïa ka jingtalasi bad bynrap ba wat ki Special Operation Team ki la ïaid shaid shaid mynta ba n pahara .
Ngi kwah ba n pynlong ïa ki paidbah ba ki n sngew-shngaiñ bad ka dei ka dei ka jingmut ka ba don ha baroh ki Heh PulIT ki ba treikam hapoh ka Jylla .
Ngi kwah ba ki jingrakhe Sngi Laitluid ne Republic Day ki n long ki ba phuh ba phieng bad ba ki paidbah ki n ia mih bad ïaid laitluid ym kumba long ha ki snem ba la leit noh .
Ngi m kwah shuh ba ka Nongbah ka n phaidien biang sha kine ki sngi ba rim .
Ngi kwah ba ka n long beit kumne kumba long mynta ong i Kong Claudia .
U Secretary jong ka Hynñiewtrep Youth Council ( HYC ) ha ka sngi Saitjaiñ u la shah jied kum u Secretary ba thymmai jong ka Dorbar Shnong Shella lyngba ka elekshon ka ba la pynlong da ka jingbthah jong ka ïing Bishar jong ka Khasi Hills Autonomous District Council .
Ha katei ka elekshon , u Bah Roykupar u la tam da 23 vote ïa u kyrtong ba wan ba ar kata ïa u samla Pynkmenlang Sanmiet ba dei ruh u President ka KSU Shella bad Executive Member ka Central Body .
Katba na ka bynta ka kam Assistant Secretary la jop da u Bah Aibok Kharpuri da ka ba tam 17 vote bad ïa ka kam Treasurer la jop da u Bah Darling Swett .
Kum ba n shu kdew hangne , dang shen ka shnong Shella ka la sakhi ïa ka kynrum-kynram ka ba jur bha ka ba la poi haduh u pud ka jingkulmar tang na ka daw ka kam shnong kam thaw .
Kumta , ka ïingkashari lyngba u nongbishar ka District Council , u Bah S.Kharsyiemlieh , lyngba ka jingai jingthoh ka ba la mih ha ka 21 tarik , ka la pynpaw ïa ka jingsngew donkam ba n pynlong noh da ka elekshon ba n jied ïa ki nongkitkam ka Dorbar Shnong Shella .
Kumta ha ka sngi Saitjaiñ la pynlong ïa ka elekshon na ka bynta ka kam Secretary , Assistant Secretary , Treasurer .
Ka Kashari ka la hukum ruh ïa ka Executive Committee jong ka KHADC ba ka n aiti ïa ka kaiphod sha ka ïing kashari hadien haba ïadei bad ka ilekshon .
Ha katei ka sngi , ka elekshon ka la long ka ba ïaid beit ïaid ryntih katkum ki kyndon bad katkum ki hukum ba la pynmih da ka Executive Committee jong ka Khasi Hills Autonomous District Council ha ka ba ka jingjied ïa ki nongkitkam shnong la pynlong da ka ba thep vote .
Ki kyrtong ki ba la ïa aireng ha kane ka elekshon na ka bynta ka kam Secretary ki long 4 Ngut , na ka bynta ka kam Assistant Secretary ki don ar ngut bad na ka bynta ka kam Treasurer ruh ki don ar ngut .
Ki kyrtong ki ba ïakhun ïa ka kam Secretary ki dei u Bah Roy Kupar Synrem , u Bah Pynkmenlang Sahmiet , u secretary ba rim bah Tobïas Tiewdop bad u bah Wantei Kupar Swett .
Hato ka sorkar synrop lang Meghalaya Democratic Alliance ( MDA ) ka n dang nud ba n pynïeng ïa u kyrtong mynjur lang ha ka Bye Election ha Shella hadien ka jingrem kput jong u kyrtong mynjur lang jong ki ha ka Election MP Lok Sabha na kane ka Shillong Parliamentary Constituency .
Ka Shella Constituency ka m don nongmih khmat shuh mynta sha ka ïing dorbar thawaiñ ka jylla hadien ka jingkhlad noh ba kyndit jong u MLA jong ka u Dr Donkupar Roy dang ha ka 28 tarik u Naitung 2019 u ba long ruh ha kajuh ka por u Lamphang ka ïing dorbar thawaiñ .
Na ka liang ka UDP ka pynpaw ba ka n pan ka jingkyrshan lang na ki paralok ba ïatrei lang ha ka sorkar MDA ba n kyrshan ïa u kyrtong jong ka u ba lah ba n dei u khun jong u Dr Donkupar Roy hi u samla Balajied Synrem namar kane ka seat ka dei ka jong ka UDP , hynrei halor kane kiwei ki party ki m pat ai ka rai namar ka por ruh ka dang kloi than eh bad sa kawei ruh ïa ka Bye Election ruh ym pat pynbna lano ka n long .
Hooid na ka liang ka tnad Election jong ka jylla ka la dep ai jingtip sha ka Election Commission jong ka ri halor ka jingthylli jong ka seat na Shella hynrei ka shong ha ka EC ba n rai pat lano ba n pynlong ïa katei ka Bye Election ka ba dei ba n long hapoh ka hynriew bnai .
Wat u Myntri rangbah ka jylla u Conrad K.Sangma ruh u la pynpaw , wat la u shim ïa u Dr Donkupar kum la u kpa , hynrei ïa mynta hi u m pat lah ba n ong eiei namar na ka bynta ka jingrai ïa u kyrtong u n hap ba n ïakren shwa bad ki nogïalam ka party bad kumjuh ruh bad ki nongïalam ka NPP na Shella .
Halor uta u kyrtong mynjur lang u myntri rangbah u pynpaw ba u kwah ba n shim rai beit da ka MDA ka ba n sa ïa kynduh shen ba n ïakren ym tang halor kane ka kam hynrei wat na ka bynta ka shuki Speaker ne Lamphang Jong ka ïing dorbar ruh .
U Nongïalam jong ka HSPDP u ba dei u MLA jong ka Mawkyrwat u bah Renikton Lyngdoh Tongkhar u la pynpaw ba na ka liang jong u , u sngew ba ki paralok ba ïatrei lang ha ka MDA ki dei ba n kyrshan lang ïa u kyrtong ka UDP ha ka Bye Election jong ka Shella tang ba wat la katta ruh ka donkam ka jingïakren bad mynjur lang da baroh namar wat ka HSPDP ruh ka n hap ba n ïa shong pyrkhat shwa ba n shim ïa kano kano ka rai .
Lah ba n pynkynmaw ba ka UDP ha ka Bye Election jong ka Ranikor ka la pynïeng kyrtong pyrshah ïa u Martin M.Danggo U ba la mih na ka Congress bad ia khun na ka NPP ka ba la pynlong ïa u ba n liem ha u kyrtong ka UDP u bah Pius Marwein kumta ha kane ka kynti la sngewthuh ba baroh ki party ki ba ïatrei lang ha ka MDA ki n dang ïa shong pyrkhat shwa ba n shim ïa ka rai .
Haba phai pat sha ka Election MP Lok Sabha na ka liang ka MDA ka la kyrshan lang ïa u kyrtong ka UDP u Dr Jemino Mawthoh kum uta u kyrtong mynjur lang hynrei une u kyrtong jong ka MDA u la rem kput ha u kyrtong ka Congress u ma Vincent H.Pala da 1,52,433 vote namar u ma Vincent u la ïoh 4,19,689 vote katba u Dr Jemino Mawthoh u la ïoh tang 2,67,256 Vote .
Kumta ka dei kane ka jingkylli ka ba wan hakhmat hato ki n dang pynïeng ïa u kyrtong ba ïa mynjur lang ne ki n ïa khun la ka jong ka jong ka party kumba long ha ka bye election ha Ranikor .
Ïa ka shuki Lamphang jong ka Iing Dorbar Thawaiñ ka Jylla , ka ba bat da u President jong ka UDP , Dr.Donkupar Roy shwa ba u n khlad noh , lah ba n shimti noh da u MLA ka War Jaiñtia , Ma Lahkmen Rymbui u ba bat ruh mynta kum u Myntri ka tnad Pule Puthi ka Jylla .
Ki tyllong khubor ba la ïoh lum, ki ïathuh ruh ba ïa ka shuki ka ba bat baroh shi katta da u Ma Lahkmen yn shimti noh pat da u Bah H.B.Nongsiej ( Bah Brol ) , MLA ka Mawthadraishan .
La ïoh jingtip ruh ba shen ki MLA jong ka UDP ki n sa kynduh biang ba n shim ïa ka rai ka ba khatduh halor katei ka bynta .
Kumba long mynta , ka UDP da ka jingkhlad noh u Dr.Donkupar Roy , ba dei ruh u MLA ka Shella , ki don sa tang 8 Ngut , kata 6 ngut ki MLA ba jop na ka party bad ar ngut kiwei pat kum ki Associate Member ka party ba kynthup ïa u Bah S.K.Sunn bad u Samuel A.Sangma .
La ïathuh ruh ba ka rai ba n jied ïa u Lamphang hi ka shong ha ki MLA bad kumba long haduh mynta hi napdeng ki MLA dei tang u Bah Metbah ba dei ruh u Myntri ka tnad Water Resources bad u Ma Lahkmen ki ba kham biang ba n shimti .
Hynrei ba n shimti pat ïa ka shuki Myntri , ka la mih ka jingpynsngew ba na ki lai ngut ki MLA ( ba jop na ka party ) ki bym pat bat shuki Myntri dei tang u Bah Brol u ba kham rim namar u la jop ar sien katba kiwei pat ki dei ki ba dang jop thymmai .
La ïoh jingtip ruh ba tad haduh mynta hi , katei ka dang dei tang ka jingïakren hapdeng ki MLA hynrei ïa ka rai ka ba khatduh ki n sa shim ha ka por ka ba biang .
Ka Khasi Hills Autonomous District Council ka la rai ba n trei borbah na ka bynta ba n tehlakam ïa ka jingkamtrai jubor ne leh Benami ha ka khaïi pateng da ki trai muluk trai jaka na ka bynta ki briew ki ba wan na bar jylla ki ba wan ba n seng kam seng jam ne leh ïa ki kam khaïi pateng ha u pud u sam jong ka Council .
Haba pynpaw ïa kane , u Executive Member ka tnad Trade , Bah Paul Lyngdoh u la ong ba ka Council hi ka hap ba n shimkhia bha ïa katei ka jingleh Benami ha ka khaïi pateng .
Nalor kata , u ong ruh ba mynta ki la don ha lynti na ka bynta ba n tehlakam ïa katei ka jingleh thok ka ba kyllaiñ bha .
U Bah Paul u la ïathuh ruh ba kawei ka buit ba n tehlakam ka long ba n bthah ïa ki nongkhaïi trai jylla trai muluk ba ki dei ba n don lut ïa ki kot ki sla ki ba ïadei bad ka kam khaïi pateng bad ruh ba n pyni ha ka kynhun ki Enforcement ha ka por ba ki wan khynra .
Kitei ki nongkhaïi ki dei ruh ba n pynshisha ha khmat ki majistor ba ki da long trai shisha ïa katei ka kam khaïi , u la ong haba kren bad ki lad pathai khubor dang shen .
U ong ruh da ka ba leh kumta , ka n khanglad ïa ki bar jylla ba n shim kabu ïa ki trai jylla da ka ba leh ïa ki kam khaïi pateng lane kamai da ka ba pyndonkam ïa ka kyrteng jong ki ba n lait lut na ki jingsiew khajna ba harukom .
Haba kren shuh shuh halor katei ka jingleh Benami , utei u Executive Member u la ong ruh ba ka tnad Trade ka la shim ruh ïa ka rai ba n phah da ka shithi sha ki Deputy CommissioNER ba ki m dei satia ba n ai ïa ki No Objection Certificate ( NOC ) lymda kitei ki nongpan ki m pat ïoh ïa ka Trading Licence na ka KHADC .
Nalor Kata , u ong ruh ba kino kino ki jingtei dei ba n ailad ïa ki kontraktor trai jylla ba n pynmih khajna .
Ngi la ïoh pdiang ruh ïa ki jingujor ba ka jingshna wat ïa ki petrol puMP ruh ki dei ki ba la shna tang dep bad haba pyrshang ba n wad ïa u kontraktor ngi lap pat ba u dei na Bihar ne na WeST Bengal , u la bynrap shuh shuh .
Halor ka jingkylli , u Bah Paul u la ïathuh ruh ba ka Council hi ka n bud bad pyntreikam beit ïa ka Benami Act , 1980 ka ba treikam ha baroh kawei ka jylla .
﻿Ka Congress ka ba don ha ka liang pyrshah ha ïing Dorbar Thawaiñ ka Jylla ka la buh jingkylli ba sha ka liang jong no u kyrtong ba pynieng da ka sorkar Meghalaya Democratic Alliance ( MDA ) un don lada u jop ha kane ka elekshon MP na Shillong Parliamentary Seat .
Ha ba kren ha ka jingïalang paidbah na ka bynta u kyrtong Congress , Bah Vincent H.Pala , Ka ba long ha Lynshing bad kumjuh ha Sutnga , na ka liang u General Secretary ka Meghalaya Pradesh Congress Committee , Bah HM.Shangpliang u la long ba ha Delhi hi don tang ka liang pyrshah bad liang Synshar , ka ba mut tang ka Congress bad BJP .
“ Ka jingkylli ka long ba u Bah Jemino Mawthoh u poi sha ka jingjop hangno un shong , ha ka liang synshar ne ha ka liang pyrshah namar ba ha Parliament don tang ar tylli ki jaka shong , kata ka Congress ne bad ka BJP ” ong u bah Shangpliang ba dei ruh u MLA jong ka Mawsynram .
Utei u MLA u la ong ruh ba ki party riewlum ki ju pyrta shla ba ki dei ki ba ieit ïa ka ri bad ka jaitbynriew .
“ Te balei mo lada phi ieit ïa ka ri bad ka jaitbynriew ba phi leit ïasoh bad ka BJP bad balei phi ïa don ryngkat bad ka North EaST Democratic Alliance ( NEDA ) ka ba ïalam khmat da ka BJP ” U la ong .
Katkum ka jingong jong u , ki don bun ki party riewlum na kane ka jylla , na Mizoram , na Nagaland bad na Assam ki ba snoh lang hapoh ka NEDA .
Shuh shuh u la kyntu ïa ki paidbah ba ka la kham suk ba ki n jied beit da u kyrtong ka Congress ne BJP .
U la ong ruh ba n ïa ka ba shu pynleh nohei ïa ka por ka la bha ba n jied ïa kano kano ka party ka ba n shong ha ka Sorkar ha Delhi bad kata ka long ka Congress ne ka BJP bad ka long leh nohei ïa ki party riewlum namar ba ki hap ba n leit pynïasoh bad kiwei .
Kane nga wanrah ha phi ki paidbah ba phin ïa bishar hi da lade ha ka ba ïa dei bad kane ka election MP ba n jied ïa u nongmih khmat , ” u la bynrap shuh shuh .
U Bah Shangpliang u la pynpaw ruh ba ha ka por election MLA ki party seng riewlum jong ka jylla ha ka por ba ïa lap election ki ju kren ba da lei lei ruh ki n ym ïa trei lang bad ka party BJP hynrei mar sien jop kila ïa kdup lang bad ka la shim por tang 10 minit ba n ïa thaw ïa ka Sorkar bad ka BJP .
Na ka liang jong u Bah Kansing Lynshing U ba dei u samla rangbah jong ka dong ka thain Mawkynrew u la ong “ Ka party BJP ka long kum ka Malik namar ba ka long ka trai hapoh ka ri Indïa ka ba synshar hynrei ka NPP ka long kum ka manager ne ka nonglum ka nonglang ba n ïarap ïa ka BJP hynrei kine ki seng riew lum pat ki long kum ki nongbylla .
Kine ki long kum ki tyngshop bad ki puron jong ka BJP te dei namar kata ka daw lada kyrshan ïa kine ki tyngshop ki puron jong ka BJP ka la bha ba n shu kyrshan beit ïa ka BJP , ” ong u Bah Kansing .
﻿Ka United Democratic Party ( UDP ) ka n burom ïa ka mon bad ka rai jong u paidbah bad ka n ïa trei lang beit ha ka sorkar Meghalaya Democratic Alliance ( MDA ) hapoh ka jingïalam jong ka National People’s Party ( NPP ) haduh ba kut ka san snem ong u Myntri jong ka tnad pule puthi bad MLA ka Amlarem u ma Lahkmen Rymbui .
Haba ia kren bad u Mawphor , u ma Lahkmen u la ong “ Ka jingjop ia ka Ranikor MLA Bye Election ka pynpaw shai kdar ba ki paidbah ki pdiang bad hun ïa ka jingïatrei lang ka UDP bad Ka NPP lem Bad ki wei ki party ha ka sorkar MDA bad na kata ka daw ka UDP ka n burom ïa ka rai bad ka mon u paidbah ” .
U la ïa thuh ruh ba ha ba ïa nujor ïa ka result jong ka bye election la ïohi ba na manla ki shnong ki thaw ba bun ki paid Khasi la tam beit da u bah Pius Marwein kyrtong jong ka UDP katba sha ki shnong ba bun ki paid Garo la tam da u Martin Danggo .
Kane ka pynpaw ba ki paidbah ki hun ïa kane ka jingïatrei jong ka UDP bad ka NPP , ong biang u bah Lahkmen .
Lah ba n pynkynmaw ha ka bye election ba dang shu dep ha ka 35 - Ranikor Constituency ka ba ka jingïaniew vote ka long ha ka 27 tarik u bah Pius Marwein u la jop ïa u Martin Danggo da 2896 vote .
U Bah Pius u la ioh haduh 13183 vote bad u Martin Danggo u la ioh 10287 vote .
Ka jinghap ba n pynlong ïa kane ka bye election ha Ranikor ka dei hadien ba u Martin Danggo u la rai ba n ïapeiñ ïa ka shuki MLA jong u na ka bynta ba n ïoh ïa ka Civil Sub Division ha Ranikor .
Namar na ka liang ka sorkar MDA ka la kular ba n ai ïa ka Civil Sub Division lada u hiar shuki MLA bad pynïasoh sha ka NPP .
Namar u pyrkhat na ka bynta ba n suk ki paidbah kumta u la hiar shuki bad ka sorkar ruh ka la ai bad plie ïa katei ka Civil Sub Division ha Ranikor .
Hynrei ha ba la ïakhun ïa kane ka bye election u la shah rem pynban namar ki paidbah kim pat sngewthuh imat halor ka jingïoh ïa ka Civil Sub Division ong uwei u nongïalam ka NPP .
Lah ba n pynkynmaw ruh ba ki nongïalam ka NPP na Ranikor ki la dep pynpaw shai ba watla ka NPP ka shah rem ruh ka m don ka jingsngewsih namar kane ka dei ka rai bad ka mon jong u paidbah .
Lah ba n pynkynmaw ruh ba u President jong ka Ranikor Constituency u bah Kitborlang Nongrem u la pynpaw ba na ka liang jong ki kum ki nongïalam ryngkat bad u Martin Danggo ki la ïa trei shitom ba n wanrah ïa ka Civil Sub Division na ka bynta ka jingbha u paidbah hynrei na ka liang ki paidbah pat ki kwah ba n pynkylla nongïalam noh te kane ka shong ha ka rai u paidbah .
U la ong shuh shuh ba ka jingshahrem jong ka NPP ka m don jingïadei bad ka jingphet seng u Martin hynrei ka dei ka jingjied jong ki paidbah bad u la bynrap ba u Danggo u la hun bad watla u shah rem namar u la lah ba n pyndep ïa ka kamram ba n wanrah ïa ka Civil Sub Division .
﻿Ka Confederation of Meghalaya Social Organisation ( CoMSO ) ka la dawa ïa ki Seng Riewlum ki ba ïa trei lang ha ka kynhun Meghalaya Democratic Alliance ( MDA ) ki ba kynthup ïa ka UDP , PDF bad ka HSPDP ba ki n pynbor ïa u Myntri Rangbah ka Jylla , u Conrad.K. Sangma ba u dei ba n lum ïa ka jingïalang Kynhun Myntri bad jong ka MDA ba n ïa kren sani halor ka jingdawa ba n pyntreikam ïa ka InNER Line PermIT ha ka Jylla Meghalaya .
Kane Ka jingdawa jong ka CoMSO ka long hadien ba kine ki seng Riewlum ki ba ïa trei lang hapoh ka sorkar MDA ki ju kren ha ki rynsan ïalap elekshon ba ka Jylla Meghalaya ka la donkam ïa ka InNER Line PermIT ba n khanglad ïa ka jingwanrung kyrthep jong ki bar jylla bad ki mynderri sha ka Jylla .
U General Secretary ka Hynñiewtrep Youths Council ( HYC ) , u Bah Roy Kupar Synrem ha ka jingïakren bad ki lad pathai khubor hadien ba la dep ka jingsieh lama ïong ha nongbah Shillong u la ong , “ ngi dawa ïa ki seng riewlum ki ba ïa trei lang ha ka MDA ba ki n dawa ïa u Conrad Sangma ba u n lum noh ïa ka jingïalang jong ka MDA bad ïa ka jingïalang Kynhun Myntri bad ngi da kwah ruh ba ka ILP ka n dei ka ageNDA ha kine ki ar tylli ki jingïalang ” .
“ Ngi buh ruh ka jingdawa ïa ki seng Riewlum ki ba ju pyrta ha ki rynsan ïalap elekshon ba ki kwah ba n ïohi ïa ka jingpyntreikam ïa ka ILP hynrei mynta la shi snem tam ki la shong ha ka sorkar naduh ka UDP , ka HSPDP ba ka PDF ngi kwah ba ki n kren da ka ba shai sha ka jaidbynreiw la ki kyrshan ne em ïa ka jingdawa ILP namar lada ki pynshai ha ba shit ha ba shai la ki kyntait ne ki mynjur hangta ngi n sa sngewthuh ba ki seng Riewlum ki ieid shisha ne em ïa ka jaidbynriew , ” ong shuh shuh une u General Secretary ka HYC .
U la ong , “ Kane ka jingdawa jong ka CoMSO ka dei namar ba u Myntri ka sorkar MDA u Bah Hamletson Dohling ( u ba long ruh u MLA ka PDF ) u la pynpaw ba u n sa rah ïa ka mat ILP ha ka jingïalang Kynhun Myntri ba n ïa kren , katba ka HSPDP ha ka Manifesto ka ong ba ka ILP ka dei ka jingdawa jong ki bad ka UDP ha ki lai tylli ki elekshon , Kata , ha ka elekshon MLA , MDC bad MP ki la ong ba ka ILP ka dei ka mat ka ba kongsan .
” Ha ba kynthoh ïa ki jingkren ba ïa pher jong u Myntri Rangbah bad u Symbud Myntri Rangbah ka Jylla ki ba wanrah ïa ka jingpynkulmar jingmut sha ki paidbah , u Bah Roy u la ong , “ dang shen u Myntri Rangbah u ong bym dei ba n pynlong ishu ïa ka ILP , hynrei ngi lyngngoh pat sa ka jingkren ka ba mih mynta ka sngi na u Symbud Myntri Rangbah ba ka sorkar ka la pynkhreh ïa ka ILP .
Kane ka pynkulmar ïa ka CoMSO bad ïa ki paidbah .
Ha Ka jingïakynduh jong ngi ïa u Symbud Myntri Rangbah u la ong ba ka sorkar ka n sa wanrah ïa ka mat ILP hapoh ka jingïalang Kynhun Myntri .
Khnang ba n ïoh ïa ka jingshai ka ba kham bniah shuh shuh ngi dawa ïa u Conrad Sangma ba n khot noh ïa ka jingïalang jong ka MDA bad ïa ka jingïalang Kynhun Myntri bad ngi kwah ruh ba n ïohi ruh ha ka Proceeding jong ka MDA bad ka Cabinet mano ba kyrshan ïa ka ILP bad mano i bym kyrshan ” .
“ Lada ka sorkar ka m wanrah ïa ka ILP kumba la kular da u Symbud Myntri Rangbah ngi n pynjur beit ïa ki jingïakhih , ” la maham une u nongïalam ka HYC .
Ha ba kylli halor ka Meghalaya Resident Safety and Security Act , 2016 , u Bah Roy u la ong , “ na mduh ka ba sdang ngi la kren shai ba ka m pher la phi wanrah da kano kano ka aiñ ruh tangba ki kyndon jong ka ILP ki dei ba n don ha kata ka aiñ .
Kata ka dei ka ba ngi la kren shai na duh mynshwa .
Ngi ieh ha ka jingstad jong ka sorkar la ka n pyntreikam da ka Eastern Bengal Regulation Act ne da kano kano ka aiñ , hynrei ki kyndon jong ka ILP ki dei beit ba n don ha kata ka aiñ .
Ïa mynta hi ngi kren da ka ba shai ba ngi m lah ba n pdiang ïa ka MRSSA , 2016 namar ba ka ka m pat don ïa ki bniat jong ka ILP .
” Ha ka ba ïa dei bad ka jingkren jong u Symbud Myntri Rangbah , u Bah Prestone Tynsong , u la ong , “ ngi buh beit saw tylli ki kyndon jong ka aiñ ILP ba ki dei ba n don .
Wat lada ka sorkar ka wanrah ïa ka jingpynkylla thymmai ( amendment ) ha ka MRSSA , 2016 lada ka kyndon ILP ka m don ngi n ym pdiang bad lada baroh khoit ki kyndon ki don ngi n sa shong pyrkhat ba n pdiang ïa kata ” Katkum ka jingdawa jong ka CoMSO , ki kyndon ILP ba dei ba n pynrung ki long , “ ba nyngkong , unouno u briew u ba nabar ka jylla u ba wan rung ha kane ka jylla u dei ba n da ïoh jingbit na ka sorkar Jylla .
Ka ba ar , u n hap ba n pyntip katno sngi bad katno por u n sah ha kane ka jylla .
Ka ba lai , u m dei ba n sah palat ïa ka 179 Sngi .
Ka ba saw , lada lap ïa ki ba pynkheiñ ïa ki kyndon dei ba n pynshitom da ka aiñ ” .
Ha ka ba ïa dei bad ka jingpynbna ka CoMSO ba n sa pynlong da ki jingïakhih ha ki sngi ba n wan , u Bah Roy u la ong , “ ngi n sa shong ïa ka jingïalang jong ka CoMSO bad ngi n sa shim ïa ka rai namar ïa mynta ngi m pat lah ba n buh por eiei ïa ka sorkar ” .
U President ka Hynnñiewtrep Achik National Movement ( HANM ) , u Bah Lamphrangsngi Kharbani , ha ba bynrap halor kane , u la ong ba ka CoMSO ka kren da ka ba shai sha ki paidbah jong ka jaidbynriew ba kane ka jingsieh lama ïong ( Black Flag Day ) mynta ka sngi ka dei tang ka jingsdang lada ka sorkar ka m lah ba n wanrah ïa ka ILP ka n hap ba n mad ïa ka jingïakhih ka ba jur .
“ Ngi m kwah shuh ba ka sorkar ka n shu kren da ka ktien , hynrei ngi kyntu lada ki don shisha ïa ka jingkitkhlieh ïa ka jylla Meghalaya ki dei ba n wanrah noh wutwut ïa ka ILP ha kane ka jylla jong ngi , ” ong une nongïalam ka HANM .
﻿U Myntri Rangbah ka jylla , u Conrad Sangma , u la kular ïa u Dr . Donkupar Roy , MLA Shella ba n kyntiew kyrdan noh ïa ka Sohra Civil Sub Division .
Haba kren ha ka jingïalang ba la khot da ka South EaST Khasi Hills District Demand Forum , u Dr .
Donkupar , u ba long u lamphang ka ïingdorbar Thawaiñ , u la ong u la ïa kren ïa kane ka kam dawa District bad u Myntri Rangbah da ka ba ïathuh ha u ba ka dei ka kam ka ba hakhmat eh ba u la buh ha ka por ba u ïaleh elekshon " .
U Conrad u la ong ïa nga , namar ba phi la kular ïa ki paidbah , nga ruh nga n pyndep ïa kata ka kular jong phi ” , La ong u Myntri Rangbah barim ka jylla , hapdeng ka jingthap kti ki paidbah ki ba la wan sha ka jingïalang ka ba la long ha Swami Vivekanda Hall jong ka Rama Krishna Mission Sohra .
U President ka UDP , u la ong ruh ba n ïoh District Ka m shong eh ha ki kyndon ne ki jingdonkam , hynrei ka shong eh ha ka mon jong ka sorkar " .
Ha ka por ba ki ïa pan District ha ki snem baladep , ka Sohra ka dei Ka ba hakhmat eh ha ka ba ïa dei bad ki kyndon , hynrei yn da ïoh da kiwei , Ka ba pyni ba ka shong ha ka sorkar ” , u la ong .
U la ïathuh ba ha kane ka jingïakren , u Myntri Rangbah ka jylla , u la ong ba mynta ka snem te ka n shem jingeh , namar ba ka jylla ka don hapdeng ka jingkyrduh pisa , hynrei ha ka snem ba n wan ka lah ba n urlong .
Ha Kajuh ka por , u Dr . Roy , u la ong ba yn da la ïoh District , ki ophis bad ki kam pynroi ki m dei ba n leit tang shi jaka , hynrei ki dei ba n leit ha kylleng kylleng ki shnong ki ba don ha Sohra Civil Sub Division .
U la kyrpad ruh ba ka m dei ba n don ka jingïatan tyllai hapdeng ki nong Sohra bad ki nong Shella .
U Bah Donavan Kharwanlang , MDC , Sohra ha ka jingkren jong u , u la kyrshan tyngeh ïa kane ka jingdawa District ka Sohra , da ka ba ong ba ka por ka la biang eh bad kane ka Civil Sub Division ka n kiew kyrdan noh sha ka District .
Ha shuwa jong kane , u Dr . A.K. Nongkynrih , Nonghikai ha NEHU , u la ai ka jingbatai ba balei ka Sohra ka la biang ba n ïoh District .
Nangta u la ai ruh ka jingpynshai kiei ki jingmyntoi ba n ïoh yn da la wan ka District .
Ïa kane ka jingïalang la pynïaid da u Bah A. Syiemlieh , Chairman ka Forum bad la wan ïa shim bynta da ki Khlieh Nongsynshar , ki Seng Samla Shnong , ki seng kynthei , ki Sengbhalang bad kiwei pat ki riewpawkhmat .
﻿Tang hadien ba u bah E.L Lapang u la ieh noh kam noh kum u Chairman ka Nongpoh Town Committee , ka Nongpoh Town Committee ha ka sngi Saitjain a la pynlong ïa ka General Meeting na ka bynta ban jied biang ïa u Chairman na ka bynta ban pyndep ïa kane ka samoi trei kam ka ba dang sah bad ban jied thymmai pat haduh ba la kut ka samoi trei kam .
Ha katei ka General Meeting ka Nongpoh Town Committee ba la pynlong ha ophis ka Town ha Nongpoh , na ka liang ka Town ka la jied thymmai noh ïa u Bah C.B Syiem Kum u Chairman ka Town ban pyndep ïa ka samoi trei kam ka ba ym pat kut kumba la buh por ïa ka samoi trei kam .
Ha kane ka jingjied ïa u Bah C.B Syiem Kum u Chairman ka Nongpoh Town Committee la don lang u Sirdar ka Elaka Nongpoh Sirdarship , u Bah Wanphrang Syiem , u Bah Rayonald Kharkamni , ecretary , ki Rangbah shnong ba hap hapoh ka town bad kiwei kiwei ki dkhot jong ka Nongpoh Town Committee .
Ïa ka jingïalang la pynïaid da u Bah A. Kharkongngor , u ba dei u Acting Chairman ka Nongpoh Town Committee .
Ha kane hi ka sngi ka Nongpoh Town Committee ki la jied ruh ïa u Bah E.K Lapang Kum u Adviser ka Nongpoh Town Committee hadien ba u la ieh noh kum u Chairman ba la shimti pat mynta da u Bah C.B Syiem , u ba dei u Rangbah Shnong ka Umbuda bad u ba dei ruh u CEM barim ka KHADC bad u ba la bat teng ruh kum u Chairman ka Nongpoh Town Committee .
Na Ka liang u Bah C.B Syiem ruh kum u hairman ba thymmai u la pan ka jingkyrshan na ki para dkhot ka Town bad ruh ki Rangbah Shnong bad ki paidbah ba ki n ai ka jingïatrei lang bad ka thong hi ka long ban shakri na ka bynta ka bha ka miat bad ka roi ka par ki paidbah ha ki shnong ba hap hapoh ka Town Committee .

﻿U Myntri Rangbah barim ka jylla u Dr. Mukul angma u la kynriah noh na ka Goodwood Bungalow ba u ju sah sha ka Sherwood Bungalow Ka ba ju sah baroh shi katta da u Dr D . D Lapang myntri rangbah ba mynshwa jong ka jylla .
U Dr Mukul u la kynriah bad leit sha katei ka Bungalow ha kine ki khyndiat sngi ba la dep .
Ka ba sah mynta ba mih na ka quarter jong ki minister ka dei sa tang u Zenith Sangma Ka ba ha Motinagar bad une ruh u la sdang phah kit ïa ki tiar ki tar jong u bad u ruh ha kine hi ki khyndiat sngi un mih noh .
Ha katei ka jaka jong u pat yn leit sah da u ma Lahkmen Rymbui myntri ka tnad pule puthi .
Ha ka Goodwood bungalow yn leit sah da u myntri rangbah ka jylla u Conrad K Sangma u ba sah baroh shi katta sha Sawmer Upper Shillong Ka ba dei ka ïing jong u hi .

﻿Ka Khasi Students Union , Jaiñtia Hills District UnIT mynta ka sngi balang ka la ïa kynduh ïa u Deputy CommissioNER ka WeST Jaiñtia Hills District u Ma Garod L.S.N.Dykes ba n pynkynmaw ïa u halor ka Entry bad ExIT Point ba n tei ha shnong Saphai bad Khanduli , WeST Jaiñtia Hills .
Ka Seng hapoh ka jingïalam jong u General Secretary Samla Garland S.Manner ha ka jingïakynduh ïa une u Khlieh Nongsynshar ka District , ki la ïoh ïa ka jubab na u DC ha ka ba u la ïathuh ba u la dep pynbeit ba n shong jingïalang bad ka District Task Force bad kiwei ki tnat treikam ka sorkar ki ba dei peit ïa kane ka kam ha ka 3 tarik u bnai ba n sa wan na ka bynta ba n ïa kren ïa katei ka phang .
Ha ka ba ïadei bad ka jingthmu tei ïa ka Entry and ExIT points ha Khanduli , na ka liang u DC u la ïathuh ba ka kam ka la dep nadong shadong hynrei ka ba sah dei sa tang na ka Tourism Department .
Katba ka Saphai pat u la ong ba ïa ka Jingpynsngew Paidbah ( Public Hearing ) la dep pyllong ha katei ka shnong bad na ka liang ki nongshong shnong ruh ki la pdiang bad mynjur ba n tei ïa ka Entry and ExIT Point , Hynrei ka ba sah ka long sa tang ka jingïapynbeit bad ki trai jaka " Ngi banjur ïa ka sorkar ba ka dei ba n pynstet ïa ka kam ha ka ba ïadei bad ka jingtei ïa ka Entry and ExIT Point khnang ba ka jingthmu tehlakam ïa ka jingwantuid ki mynder yn lah ba n sdang noh marmar , " ong u samla Garland S.Manner .

" Ka sorkar ka m dei ba n pyllut kai ïa ka por , namar kat dang pynslem , katta dang jur ka jingwan tuid ki mynder sha poh ka jylla " u la bynrap Ka Seng ka la rai ruh ba n buddien biang khah khah ïa katei ka kam khamtam hadien ba la dep ka jingïalang ka ba la thmu ba n pyllong ha ka 3 tarik u bnai ba n wan ia ka ba la pynbeit hapdeng u DC bad ki tnad sorkar baroh ki ba don hapoh WeST Jaintia Hills .
﻿Ka Khasi Students’ Union ( KSU ) , Sohra Circle ha ryngkat ki paidbah jong ka Hima Sohra hi baroh kawei ki dap da ka jingsngewkmen bad ka jingsngewnguh ïa u E.M Incharge Elaka ( Admn ) .
u Bah James Sylliang ( MDC Mawhati Constituency ) u ba la shim ïa ka rai rangbah na ka bynta ka ri bad ka jaidbynriew khamtam ba la saiñdur saiñdar ïa ka synshar ka khaddar ka ba hok katkum ka riti dustur ki ba la pruid dak da ki longshuwa manshuwa bad ki ba la ai ka jingbishar ka ba hok na ka bynta ka thain ima Sohra .
Kumta na ka liang ki paidbah bad ki khun ka Hima sohra watla kim don eiei ban ai hynrei ki pynpaw tang ka jingsngewnguh bad kitbok kitrwiang ba un nang ïoh ia ka met ka ba koit ba khiah bad ba un nangkiew ha ka jingshakri ka jong u ïa ki paidbah bad na ka bynta ka ri bad ka jaidbynriew hi baroh kawei .
Kane Ka long katkum u kyrwoh lyngba u samla Vicky Mawnai , Genl Secretary KSU Sohra Circle .
﻿U GOC jong ka 101 u Lt Gen D.S Ahuja , AVSM u la ïa kynduh ïa u Lat jong ka jylla Meghalaya u Tathagata Roy , ha Raj Bahvan Shillong ha kine ki khyndiat sngi ba la dep .
Ha kane ka jingïakynduh na ka liang jong u GOC u la ïa kren bun ki kam bad u Lat jong ka jylla khamtam eh ha ka ba ïa dei bad ka shongsuk shongsaiñ hapoh jong ka jylla Meghalaya bad kane ka thaiñ shatei lammihngi ka ri .
Ha kane ka jingïakynduh ki la ïa kren ruh ha ka ba ïa dei bad ki kam ki ba ïa dei na ka bynta jong ki shipai ki ba la shongthait na ka kam .
﻿Ka Wahkhen United Sports Club ha ka 17 tarik mynta u bnai ka la pynlong da ka prokram pynkhuid shnong ha ka dong Sanmiloit kum shi bynta na ka prokram Paryatan Parv Vikas Diwas ba la kyrshan da ka Nehru Yuva Kendra Sangathan , EaST Khasi Hills Shillong .
Ha ka prokram la wan ïa shim bynta da haduh kumba laiphew ngut ki nongshong shnong kynthup naduh ki khynnah skul bad kumjuh ki dkhot ka club .
ïa kane ka jingpynkhuid la ïalam da u bah Pressland Marbaniang , u Bah Shalankupar Khongwet bad kiwei ki ba la pynshai pynsngewthuh ïa ki briew shaphang ka jingdonkam ba n leh khuid bad ka jingmyntoi ka ba ki lah ba n ïoh lyngba kane ka jinglehkhuid .
Kane ka jingpynkhuid ka long ïa ki lynti ki syngkien ki ba ju ïaid bad pyndonkam da ki paidbah ha man ka sngi .
Na ka liang ki nongialam ka club ki la pynsngew ruh ïa ka jingdonkam ba n pynkhuid ïa ki lynti , ki skul , ki jaka paidbah , bad kumjuh ïa ki ïing ki sem jong ki nongshong shnong namar ba ka jinglehkhuid ka m dei ba n long tang tengkhat hynrei dei ba n pynkhuid man ka por .
﻿Ka Seng Hynñiewtrep Youths’ Council ( HYC ) ha ka sngi Thohdieng ka la pynkha ïa ka HYC Lamlyer UnIT , ka ba hap ha ka jingpeit ka HYC Mawryngkneng Circle .
Ha kane ka sngi la ïa don lang da u samla Roy Kupar Synrem , General Secretary CEC , u ba la pynbam smai ïa ki dkhot nongkitkam ba thymmai kane ka UnIT ha ka jingïadonlang u Sordar Shnong Lamlyer , u Bah K. Kharsahnoh , ki dkhot nongkitkam ka HYC na Central Body bad Mawryngkeng Circle bad ki paidbah nongshong shnong .
U samla Roy Kupar Synrem , u la kyntu ïa ki samla nongkitkam ba thymmai kane ka UnIT ba kin long ki samla ki ba don ka jingkitkhlieh na ka bynta ka bha ka miat bad ki ba don ïa ka mynsiem ba shynrang ba n ïakhun bad snoh kti ba n ïada ïa ka hok longtrai ka jaidbynriew da ka jingïatylli .
“ Wat ai ba jingsarong ka n rung ha phi hynrei to ïa snoh kti lang bad ki bor pynïaid shnong ba n weng ïa ki jingeh da ka jingïasngew thuh jingmut ,
” la ong u Bah Roy kupar da ka ba kyntu ruh ïa ki ba kin long ka jingshngaiñ ïa ka imlang sahlang bad ka shnong ka thaw .
Ki nongkitkam ki kynthup ïa u samla Pherbetson Wankhar kum u President , u samla Banteinam harmuti kum u General Secretary , u samla Vinson Wankhar kum u Vice president , u samla Banjop Nongkhlaw kum u Organising Secretary , lem bad kiwei .
La sakhi ïa kane ka jingïalang pynskhem nongkitkam da ki paidbah ryngkat ki longkmie longkpa bad kiwei kiwei .
﻿Ka jylla nalor ka long ka ba la die kynrei ne pathar bha ïa ka kyïad , bluit wan ba n mih paw pat sa ka jingïoh ba n die pathar ki nongkhaïi sa ïa u drok , u ba lehse ba long uwei na ki jait jingdih , u ba ki khun samla kin hap ba n long ki ba peitngor ym tang ba ki ngat ïalade , hynrei ba kin shim khia na ka bynta ba n peitngor pat ïa la ki para samla , ba ki n nym shah shong kulai sa ha une u wei pat u jait jingdih pynbuaid u ba ka pyrthei ruh ka dum buit ba n tem ïa ka .
Ka jingïoh ba n kem jong ki dkhot jong ki seng samla na ki shnong bapher bapher ïa ki samla dih droks bad kumjuh ruh ïa ki nongkhaïi droks , ka pynpaw ba ba n rat dyngkhong ïa kiwei pat ki samla ba la ngop ha u drok , ka shong eh ha ka jingtrei shitom ki para khun samla , ba n btin bad ba n ïalam lynti ïa ki samla ki ba la ngat ba n kiar raimaw raidieng na u drok ne kynja , u ba da shisha u ba lah ba n wanrah shuh shuh ki har rukom ki kam pynklumar ïa ka ïing ka sem , ïa ka imlang ka sahlang bad ïa ka shnong ka thaw hi baroh kawei .
Ka jingkylli ka ba mih sa nangno pat ïoh ba n wan paw pyrthei u drok ha kane ka jylla , ka ba la die pathar bha ïa ka kyïad ka um phareng , hato don mo kita ki kynja bor na sha lyndet , ki ba thmu shisha ba n nang pyntroiñ shuh shuh ïa ki khun samla ïa ka met ka jong ki .
Ka jubab ba n ïoh ka long ka ba eh bad ba jwat bha , namar ba na ka liang ki bor pulit , ki shem jingeh bha ba n tem , ka m pher ba na ka por sha ka por ki la bteng ba ki n ïa trei shitom , ba n kem ïa ki briew ki ba wan ba n khaïi beaiñ ïa u drok ha kane ka jylla .
Kumta lada ka sorkar ka sngew don ïa ka mynsiem ba sngewkhia ïa la ki khun samla , imat ka por ka la donkam ïa ka ba ba n thaw shuh shuh ïa ki aiñ ki kanun ki ba kham tyngeh ba n set phatok ïa ki nongkhaïi beaiñ ïa u drok ne kynja ha kane ka jylla , namar ki aiñ ki kanun ki ba la don lypa mynta , imat ki long ki ba sting bad ki bym lah ba n teh lakam ïa ka jingïoh ba n wan rung kyrthlep sa une u wei pat u jait jingdih pynbuaid , u ba suki pa suki un kylla long u kruiñ bah u ba n bam duh ïa ki ba bun ki mynsiem ba lui lui jong ki khun samla .
Nalor kata , ka por ka la donkam wat ïa ki Seng samla bad la ki Dorbar Shnong ba n sdang ba n buddien ïa ka jinglong ka jingman ki khun samla ha la ki shnong ki thaw , ha ka ba tang shu ïohi ïa ki dur khmat ki ba kham i pher , donkam mardor ba n khot bad ba n sdang ba n ïa syllok janai bha bad ki samla ha shwa ba ki n shah shong kulai ka jingim dih drok .
Lada shu ïa kren ïa kane ka mat ba ïoh pyndonkam laitluid ki khun samla ïa u drok , ka daw hi ka long ba man la ki khun samla , ka pisa ki don beit ha ka met , ka ba ïa kane ka pisa , kham bunsien ka dei ka ba ki ïoh na la ki kmie u kpa , ki ba da kata ka mynsiem sngew ïeit thep mynsiem palat ïa la ki khun kynthei bad shynrang , khlem da kylli khlem da pyrthew , ai beit ïa ki khun katba ki pan ïa ka pisa .
Kane ka dei ka jingeh , namar ha ba don ka pisa bad ha ba la shah pynngop ha la ki lok , suki pa suki sdang ba n kyrni bad ha ba ym lah ba n ïoh shuh tang na la ïing , sdang keiñ sa ka tuh klep na ka pla jong ka kmie u kpa , ne ba hateng hateng ha ba kham sngew jynjar ba n ïoh na la ïing , sdang pat sa ka tuh klep ïa kitiar ki tar ba rem dor na ki briew .
Lada shu ïa kren u drok , kynja ne ka kyïad , ki long ki jingdih , ki ba uwei ba u briew u ngop kham niar ba ki n lah ba n lait na u , toi ïa ka kyïad dang don ki lad ki lynti ka ba pynlong ïa u briew ba un lah ba n kiar katno tam lei lei ha ba la sdang ba n ban ka jingshitom ha ka met , pynban ïa u drok ne kynja , ka jingeh ha u briew u ba la kyrni ka long lada um lah ba n ïoh , tang katta u king hi ngit ka khlieh , u par niangkhriat ka met , um nang ba n thiah um nang shuh ba n dem , u dait buid keiñ ka met ka phad , namar ba ki dkhot hapoh ka met jong u , ki la shah ktah jur palat ha ka jingdih kyrni ïa u drok .
Hynrei ka ba kham ma palat ïa ki samla ba la kyrni ha u drok ka long ha ba ki la dih buïad ïa u , ka ba nyngkong eh ka ba ktah ïa ki dei ka bor pyrkhat , ha ka ba kim tip briew shuh syndon ïalade , hangne keiñ ki sdang pat ba ki n leh ïa ki jait kam ki ba sngew ngiew ba n ïohsngew ïa ka khana ba n sngap .
Kumta , ba n khanglad ïa u drok ka m shong eh tang ha ki kti jong ki pulit hynrei kumba la mih paw ka nuksa na ki khubor ba la mih paw , donkam shisha ba n ïoh ïa ka jingïatreilang bad ki Samla jong man la ki shnong ki thaw , nalor katta , ki samla pule ki n hap ruh ba n long ki ba im ka jingim ka ba adkar , ha ka ba ki n hap ba n khmih thuh bha ïa la ki paralok ba ki juh bad ïalang , katno tam lei lei ha ba ki sdang ba n shem bad ïohi ïa ki dak ki shin bym i tikna mardor donkam ba n ïarap lem ba n pyntip sha ka ïing ka sem , ne ba n ïaleh kloi lan ba n tam lem ïa ki ba n ïa syllok , namar para samla ha ba don ka mynsiem ïaïeit bad ba ïajan , lah ruh ba n pyllait ïa ki na u kynjri ba n shah teh long mraw junom ha u drok .
﻿Ka Seng National Peoples Party ( NPP ) ha kane ka elekshon MDC , ka la jop kham bun ba n ïa ka Seng United Democratic Party ( UDP ) .
Ha KHADC ka NPP ka jop 7 ngut , ka UDP pat ka jop 6 ngut .
Ha JHADC , ka NPP ka jop 12 la 10 ïa ka UDP .
Hynrei ha baroh ar tylli ki District Council , ka NPP ka la ailad ha ka UDP ba n ïalam ïa ka bor synshar , kata da ka ba ailad ha ka UDP ba n shmti ïa ka shuki CEM .
Ka jingkylli na ki ba bun ba lang , ka long hato ka NPP ka n hap ba n pyndem biang ha ka UDP ha ka ba Ïa dei bad u kyrtong MP na Shillong sha ka elekshon LokSabha ? .
Lah ba n kdew hangne ba ka la don ka jingïatan tyllai ka ba jur ba n pynïeng ïa u kyrtong ïa mon lang ( common candidate ) na Shillong Parliamentary Seat ha kane ka elekshon LokSabha ka ba n wan .
Ka UDP ka la nang ïaid shakhmat , ha ka ba ka la pynbna ïa ka kyrteng jong u Dr. Jemino Mawthoh kum u kyrtong .
Na ka liang ka NPP , bunsien ka la ju ong ba ïa u kyrtong ym pat lah ba n ïa rai .
Nalor kata u President jong ka NPP , u Conrad Sangma , u ba long ruh u myntri rangbah ka jylla , u la ïai ban ba ka Seng jong u , ka n pynïeng kyrtong ha baroh ki jaka jong ka thaiñ shatei lammihngi ka ri India , khnang ba n pynkhlaiñ ïa ka Seng .
Hynrei kane ka elekshon MDC ka ba dang shu dep , ka pyni ba ka NPP ka n hap ba n pynkylla ïa kane ka jingmut jong ka , namar ba ka UDP mynta ka la ïoh leh mon , khamtam lei lei hadien ka jingleit tyrwa ïa trei lang ka Seng Congress ba n thaw ïa ka EC ha KHADC bad JHADC .
Wat lada na ka liang ka UDP , ka la kyntait ïa kane ka jingtyrwa ka Congress , hynrei ka la ïoh lad pat ba n shim kabu , kat haduh ba ka NPP ka ba jop 19 ngut ki MDC ha baroh ar ki District Council ka la aiti hun mynsiem sha ka UDP ïa ka shuki CEM , wat lada ka ( UDP ) ka jop tang 16 ngut ki MDC .
“ Ka paw kumba ka NPP , ka sheptieng ïoh ba ka UDP ka ïakhlad lok noh bad ba n leit ïa trei lang bad ka Congress ” , la ong uwei u nongpeit pyrman .
U la ba n ruh ba ka NPP imat ka kham sheptieng bha ïoh ba ka UDP ka ïa trei lang bad ka Congress wat ha ka sorkar jylla ruh .
“ Namarkata ka daw ka ai mon noh ïa ka UDP ” , u la ong .
﻿Kat nangmih ki sngi , la ikumba ki jaka hamtam lei ki jaka sor ki la nang khapngiah .
Ka jingbun briew ne ka jingroi jong ki nongshong shnong ka dei ka ba ym lait ba n lait la ka long ha kano kano ka shnong ne kano kano ka ri ruh .
Hynrei ka jingdon ia ka ain ka ba khlain bad ia ki nongsynshar ki ba iohi jngai ka pynlong ia ka nongbah ba n long ka ba iaid beit iaid ryntih .
Katba hangne ha ka nongbah Shillong pat ha ba shu peit la ikum ka nongbah ne ka sor ka m don satia ki nongsynshar .
Ki lynti paidbah bad ki jaka Iew ki la jyllei da ki nongdie jingdie bad la shu ia tur bad phriang katba mon haduh ba la khapngiah lut ka lynti ka synkieng ruh da ki nongdie madan bad ki nongkhaii beain bad dkhar bad Khasi .
Naduh na Iewduh Shaduh Khyndailad bad wat kiwei ki dong ruh katei ka jingiatur bad khnieh wat ia ki jaka iaid paidbah ruh ka la jyllei bha ha kine ki sngi katba nang mih na uwei u snem sha uwei u u snem .
Ka Iewduh ka dei kawei na ki jaka ka ba khapngiah tam bad ka daw ka m dei ei namar ba la bun ki briew nongleit siew , hynrei ka daw ka ba kongsan ka dei namar ba ki bor ki ba peit bad synshar ia ka Iewduh ki m lah ba n teh lakam ia ki paidbah nongkhaii ba ki dei ba n die ia ki mar tang hapoh ki dukan ne ki basa ki ba la ai sha ki .
Hynrei wat ia ki lynti iaid ruh la phiah ha ki ar bynta bad la buh jaka die madan noh hapdeng .
Ym tang katta , la mih sa ki nongdie dukan syndon hapdeng ka Surok .
Kane ka la wanrah jingeh wat ia ka Hima Mylliem ka ba long ka nongpeit nongri bad nongsumar ia ka Iewduh .
Mynta ka ia kynduh mawsiang , shano yn bret ia kine ki nongdie madan ki ba shong die jingdie syndon hapdeng surok ka ba la wanrah ia ka jingud jingkhnium na ki paidbah bad na ki nongniah kali .
Hato iano yn kynnoh ia kane , namar ka m dei eh ka jingisynei ia ki ba duk ki ba toi hynrei kawei na ka daw hi ka dei ka jingkangar pisa jong ki bor ki ba dei peit ia ka jingiaid beit iaid ryntih jong ka Iew .
Hooid baroh ngi sngewsynei ia ki ba duk ba toi ba ki n ioh ba n kamai jakpoh , hynrei ym lah pat ba n iapein ia ka jingkylluid bad ka jingiaid beit iaid ryntih jong ka rukom synshar khaddar .
Ka Shillong ka ba la ioh ia ka nam kum ka Scotland jong ka ri Mihngi na ka por sha ka por ka la nang lip rong lip rong katba nang mih ki sngi bad lah ba n ong ba mynta lei lei ka la dei pynban kawei na ki jaka ka ba lymmuh tam ha kine ki sngi ha ka liang ka Iew ka Hat .
Ha kine ki sngi ka la long ka ba thait bha ba n rung shapoh jong ka Iewduh namar ba la pynwit palat ia ki lynti iaid baroh da ki nongdie madan bad ka Iew ka la shu khapngiah bad ka m long shuh ka Iew ka ba khuid ka ba suba .
Nalor jong ka jingpynwit jong ki nongdie madan ha ki lynti Iew wat kito ki ba don la ka jong ka basa ruh ki ialeh katba lah ba n phriang ia ki mar jong ki palat ia u pud u sam jong ka dukan ne ka basa jong ki .
Kane ka la nang pynkhapngiah shuh shuh ia ka Iew ka ba la bna nam jong ka ri Khasi .
Ki paidbah ki ju ud bha ba n kiew sha Motphran bad Police Bazar ha ka sngi saitjain namar ba jur palat ka jingkhapngiah na ka jingiaphngian sha ba palat ka jingbunbriew ki ba wan siew ba n tda .
Naduh surok , ka jingdheng kali ka ba jur , nalor ka jingkhapngiah hapoh Iew ka long sha ba palat nalor ia ki lynti iaid kjat la shong die madan da ki paidbah .
Watla ki bor ba dei peit jong ka Hima Mylliem , ki ia kynduh mawsiang ba n pynkylluid ia ka Iew namar ka jingbym kohnguh jong ki paidbah ki ba ju shim kabu ba n die jingdie harud surok bad harud lynti iaid kjat ka ba pyndik haduh katta katta ia ki nongleit nongwan .
Baroh ki lynti iaid jong ka Ieduh ki ba la kham heh ki m lait shuh na kane ka jingtur jong ki nongdie madan bad ruh ki nongdie dukan ba phriang ia ki mar jong ki shabar la ka basa .
Ka bor jong ka pisa shisha la pynduh lut ia baroh ki jingbit jingbiang jong ki paidbah bad ruh ka jingdon ia ka Iew ka ba khuid bad ka ba itynnad jong kane ka ri Khasi .
Ym tang ka Iewduh hynrei wat ki rud surok jong ka surok naduh Motphran shaduh Khyndailad ki la kylla long ki jaka die madan .
Ha Kine ki sngi ka Motphran ka la long kawei na ki madan Iew luri lura bad ym don ain shuh ka ba n teh lakam ia ka jingiaid beit iaid ryntih .
Baroh ki la iatur beit ba n die ia la ki jong ki mar ki bapher bapher ha Motphran .
Ki rud jong ka surok naduh rum Motphran ter ter sha Bimola , shaduh them Bijoi ki dap da ki poiei ki ba la pynwit ia ka surok bad pynthut ia ka leit ka wan jong ki paidbah bunsien ki paidbah ki hap ba n iaid lang bad ki kali ha surok namar ba ki sur surok bad lynti iaid kjat la klun lut da ki khar die madan .
Ka jingailad na ka liang jong ki bor ba dei peit ia ka bha ka miat jong ka sor ka la pynshlur shibun eh ai ki briew na ki thain nongkyndong ba n wan buhai shnong shapoh sor bad im la ka im kyndoi jakpoh da ki ka m khaii bad die madan .
Hynrei kawei ka ba ishyrkhei ka long ba ki ba bun kiwei pat ki shim kabu bad katba nang bun ki briew ki ba lyngkar ka imlang sahlang ka kylla long lyngkar bad shibun ki kam sniew ki lah ba n jia .
Ka jingbymlah jong ki riew lyngkar ba n roi ha ka kamai kajih ka wanrah shibun ki jingialam bakla ia ka jingim jong ki hi .
Lehse ka Dorbar jong ka Hima Mylliem , ka la dei ba n pyrkhat noh da kawei pat ka lynti ba n pynkylluid ia ka Iew da ka ba wad ia ki lad ki lynti jingiarap pisa khnang a n shna pynbna noh ia ki Basa ki ba don hapoh Iew bad ki ba don sawdong sawkun jong ka Iewduh khnang ba ka Iew ym tang ba ka n wanrah ka jingkylluid hynrei ka n wanrah ruh ia ka jingkhuid jingsuba khnang ba kane ka Iew ka ba ju leh niam manla u snem bad pawnam naduh ka por u menbarim ka n ioh biang ia ka nam ba ka don .
﻿Ka juk ka ba mynta nalor ka ba ïa im lem ha kane ka pyrthei ; ka don sa kawei pat ka syrtap ka ba ki khot ha ka ktien Phareng ka Internet World ne ka Cyber World .
' Kane ka syrtap ka dei ka ba hapdeng ka rngai bad ka jingshisha , namar shisien pyrkhat phi sngew kumba ka dei tang ka rngai , hynrei ka dei ka jingshisha pat ha kajuh ka por .
Kane ka jinglong jong ka ; ka ba kum ka rngai hynrei ka ba shisha pat , ka pynlong ïa ki ba bun ki briew ba ki n leh ïa ki kam basniew kumjuh ruh ki kam beaiñ , namar ki pyrkhat ba ki n ïoh rieh ha ka rngai jong kata kawei pat ka syrtap pyrthei ka ba ki im .
Ki ba bun khamtam ki samla ki im ha ki ar syrtap jong ka pyrthei , ka pyrthei ka ba ngi ïa imlang bad kata kawei pat ka syrtap ka ba ngi m pat don ktien ha ka Khasi ba n jer ne ai kyrteng ïa ka .
Kumno ngi n khot ïa ka internet , ne ka cyber world ha ka Khasi ? Ka jingpynkylla ktien ka ba suk eh ïa ka internet ha ka ktien Khasi ka lah ba n long ka jingïasnohlang lyngba ki korputar , hynrei kane ka jrong palat .
Lehse ngi lah ba n khot ïa ka ka Pyrtheikor namar kane ka pyrthei ka don la ka jong ka jinglong jong ka .
Kane ka jingïasnohlang ki Korputar ka dei ka ba bha ha ba ki briew ki pyndonkam ïa ka na ka bynta ka jingbha ; hynrei ïa kito pat ki ba kwah ba n leh kam sniew ka lah ba n long ka jakarieh tngen ba tang shiphang ïa ki .
Ha ka Pyrtheikor ki don shibun ki ba ki briew ki lah ba n leh bad lehse ka kam ka ba nyngkong ka ba u briew u pyndonkam ïa kane ka jingstad ka dei ba n phah shithi shikhyllipmat ( email ) , hynrei mynta kane ka pyrtheikor ka la kylla long ka surokbah ( internet highway ) ba n phah jingtip ha ki rukom ki ba pher bad kumjuh ruh ka ïew ba n ïadie ïathied ( e-commerce Trade ) .
Ha kine ki khyndiat snem ki ba la lah ; u briew u la shem sa kawei pat ka lad ba n sam khubor lyngba kane ka pyrtheikor , ki ba ki khot ha ka ktien Phareng ki ' Social Media ' .
Hangne ruh ngi m pat lah ba n ïoh ktien Khasi na ka bynta kine ki jinglap thymmai ; hynrei ka jingmut ba lyngkot jong ki Social Media ' hi ka dei ka jingïasam khubor ha ka imlang sahlang , hynrei ka la don lypa kawei pat ka rukom pathai khubor ka ba ngi khot ka Massmedia ' ka ba kynthup ïa ki kotkhubor , ki telebishon , ki kot bad kiwei kiwei .
Ka jingïapher hapdeng ki lad pathai khubor Mass - media bad ka jingïasam jingtip Social media ka dei kum ka bneng bad ka khyndew .
Ka jingïapher ka dei hapdeng ka ba ka kamram jong ka hi ka long ba n pathai khubor bad ka ba dei ba n long tang kum ka rynsan ïasam jingtip paralok .
Namarkata , ïa ki Social Media lehse ngi lah ba n khot ïa ki ; ki rynsan sam jingtip namar ka jingïasam ka dei ba n long tang hapdeng ki paralok .
Kumta lada ka dei lyngba ka Facebook , ka WhatsApp ne ka Instagram ; ki jingtip ki ba ïasam lyngba kine ki rynsan ki dei ba n long tang na ka bynta ki paralok , ym dei na ka bynta u paibah babun balang .
Kane ka dei ka jingïapher hapdeng kine ki ar tylli .
Ha kine ki khyndiat bnai ba la lah ka la don ka jingpynkhemraiñ ïa ki kynthei lyngba kine ki rynsan sam jingtip ka ba lehse ki nongsam nyngkong ki la don lypa ka jingthmu ka ba sniew ba n pynjahburom ïano ïano re .
Ka jingeh ka long ba namar ba kane ka pyrtheikor ka ïasyrïem ïa ka rngai watla ka dei ka jingshisha , u ne ka briew ki dei ba n don la ka kyrteng bad ka dur ba n im ha kane ka pyrthei bad ki don ki briew ki ba pyndonkam da ki kyrteng bad ki dur thok ( fake id ) ha kine ki rynsan .
Kane ka ïarap ïa ki bymman ba n leh ïa ki kam sniew ki ba ha rukom bad kawei na kita ka dei ka jingpynkhlemraiñ da ka ba buh ki dur ne ki durkhih ki ba harukom bad pynjahburom ïa ki briew .
Ka sorkar ka don ki aiñ pyrshah ïa kum kine ki kam sniew ; hynrei ka jingeh ka dei ba ki ophis jong kine ki rynsan ki don shabar ri bad ka shimpor ba n ïohkem ïa ki nonglehkamsniew .
Namarkata , ka ba donkam ka long ba n jied ïa ki paralok da ki ba ithuh bad ym dei ba n ïa long paralok ( add friend ) kat shabalap .
Ïa ki synrang kumjuh ki kynthei ki ba sngewhok ïalade bad kloi ba n sam ïa ki jingtip ba n pynjahburom ïa kiwei , ngi dei ba n kynmaw ïa kane ba ym don u briew u ba janai , bad ba ngi m dei ba n bishar ïa kiwei namar ïalade ruh ngi n sa shah bishar ong ka kitab bakhuid .
Ha ba ngi kdewkti ïa kiwei ; ngi dei ba n phai shwa sha lade ruh .
Bad Ka ba khatduh bad ka ba kongsan ka dei ki kyntien ki ba ong ba wat u riewkhuid ruh u don la ka histori kumjuh u bymman ruh u don ka lawei .
Ngi dei namarkata ba n kiar na ka ba pyndonkam bakla ïa ki rynsan sam jingtip ba n pynjahburom ïa kiwei pat .
﻿Ka ktien , ka dei ka ba lah ba ka n pynithuh ne ka ba batai ïa ka tynrai jong ka jaidbynriew ki ba don ha kane ka snieh ka sla pyrthei , ka ba man la ki jaidbynriew , ki don la ki jong ki jait ktien ka ba ki ïa kren ne ïa pur khana hapdeng para maki , Ka ba la ki la saiñ dur naduh kulong kumah ne jong kata ka spah bah pateng , jong ki longshwa manshwa ki ba ia la kren bad khana ïa ki .
Dei ha ka ktien , ba ki saiñ dur ïa la ki jong ki khana tang , ki ieh ha ki pateng longdien ki ba dang wan , ïa ka tynrai jingwan long briew man bynriew sha kane ka sla ka pyrthei , ha ka ba ïa ka ktien ki lah ba ki n saiñ dur ha ki sur jong ki Jingrwai , ne ki kyna jingkynud ïa ki sur , ne don ruh ki ba la shu saiñ dur lyngba ki khana puriskam , Ki ba bsiat jingmut ki ba jylliew bha ne ki ba don ïa ki tien sneng tien kraw bym lah shuh ba n klet junom la junom .
Kum ka jaidbynriew Khasi , ka don ïa la ka jong ka kyntien ka ba ïapher na kawei ka thaiñ sha kawei pat , hynrei wat la ki ktien ki ïapher bunsien ngi n lap bad shem ba ka jingmut kham bunsien ki lam ïa syriem long kumjuh , ïa ki ktien Khasi la ïa rap shuh shuh ba n saiñ dur ha ki dak thoh jong kane ka juk ba ïa pyndonkam lang baroh da u sahep mishonery u Thomas Jones , ha ka por ba u la wan ba n iuh kjat ha kane ka ri lum Khasi , kumta lyngba ka jingïarap jong une u sahep mishonery , ba ka ktien Khasi toi wat la ka m da khlaiñ shuh ha ka rukom pyndonkam ïa ka ha kum kane ka juk ka ba mynta hynrei ba n ong pat ba ka ïap ruh da lei lei ngi n nym pat lah pat ba ngi n pdiang satia ïa ka .
Hynrei katba nang ïaid ki sngi ki ïa , ka ktien Khasi ym ong ba ka la jah , ka don bad ka n ïai don , tangba ka jingeh ba la ïa takhuh pat ka long ba ym lah ba n pynkhlaiñ ïa ka , tang namar ba kum ka jaidbynriew la kheiñ poh ïa la ka jong ka ktien , ha ka ba man la ki longing longsem jaidbynriew Khasi , kham ñiar ba ki n pyndonkam ba n ïa kren ba n khana ha la ki rympei ïing , hynrei kham busien la kwah palat ka bud tynneng ba n kwah ba n kren noh pat da ki wei pat ki jait ktien , hana ba ki kham pynsuk , sngew bang sngew thiang , ne sngew ba nang ba stad ne shemphang bad ka ba kham sngew phylla lei lei ka long ba hana lada kren da ka kyntien jong kiwei , kham ïa sngewthuh bad peiphang .
Wow , nangno keiñ ba kum kane ka jingmut ka ïoh ba ka n wan rung ha ka bor pyrkhat jong ka pateng longing longsem ka ba mynta , Hato mano ba la pynshoi na sha lyndet ïa kane ka jaidbynriew ba n nym treh ba n ñiewkor shuh ïa la ka jong ka ktien , hato kita ki ba pyndonkam ïa ka ktien jong kiwei , ki wan na ka tynrai long ïing longsem ka ba kumno , hato na ki longing ba la shong khleh khawlang ha ka shongkha ka shongman …… ? .
Hynrei kham bunsien , ka jingbym pyndonkam shuh ïa ka kyntien Khasi dei namar ba ka la donlypa ka jingbym shym la ïa kit khia lem da baroh da kumno ba n pynrung kyrpang ïa ka ktien Khasi ha ki skul ki ba don ha ka jylla , ha ka ba ïa ka sobjek ka ba la don ha ki skul la shah sngewbha ïa ki khun Khasi ba lada ki m kwah ki lah ba n shim bujli noh pat da kawei ka sobjek , hangne keiñ ba kylla lut shi syndon ka pyrthei ka mariang ha ka liang ka jingpyndonkam ïa ka ktien , ka ba suki pa suki , naduh ba ki khynnah ki dang lung bha kata ka rta ka jong ki , la pynkdat jubor ïa ki ba ki m dei ba n shim ïa ka sobjek Khasi ha ki skul , dei haba khlem ïoh nongrim ba khlaiñ pat ba n pule , haba la san la rangbah , isangsot ïa ki khun Khasi ba pura , ki bym nang shuh pat ba n kren ïa la ka ktien lajong .
﻿Ki saw tylli ki sengbhalang ki ba treikam hapoh u pud u sam jong ka Hima Nongspung ki ba kynthup ïa ka Hynñiewtrep Achik National Movement ( HANM ) , ka Hynñiewtrep Youths Council ( HYC ) bad ka Khasi Students Union ( KSU ) bad ka Hill Farmer ” Union ( HFU ) ki la dawa ïa ka sorkar Meghalaya Democratic Alliance ( MDA ) ba ka n tuklar hi noh da lade halor ka jingai No Objection Certificate ( NOC ) jong ka Hima Nongspung sha ka sorkar Assam ba n shna ïa ka surok PMGSY ha ka shnong Balakhawa , Ribhoi District .
“ Ka jingshah thombor jong u Secretary ka Hima Nongspung , u Bah Michael Warjri ka la mih na ka jingai NOC ïa ka sorkar Assam ba n shna ïa ka surok PMGSY ha ki san tylli ki shnong ki ba hap hapoh ka Hima Nongspung , ” ong kine ki saw seng ha u kyrwoh ba la phah mynta ka sngi .
“ Ha ka jingshisha ïa ka NOC la dep ba n ïasoi naduh u snem 2016 da ka ophis jong ka Hima Nongspung bad ka sorkar Assam , hynrei mynta pat ka mih ka jingïatei pop uwei ïa uwei paramaki , ki nongïalam jong ka Hima .
Kane ka paw shai ba ka dei tang ka buit thaw phoidari ba n da rapjot ïa la ki jong ki jingleh , lada ym dei ka jingïasngewthuh jingmut lang paramaki naduh u snem 2016 balei pat ka mih lane ka paw pyrthei mynta hadien ba la mih katei ka jingjia ha Balakhawa , ” la kynthoh ki saw seng ha u kyrwoh .
Ha ba takraiñ tyngeh ïa ki khlieh nongsynshar ka Hima , kine ki saw seng ki la ong , “ mynta ngi ïohi ba ka la mih sa ka jingïakynnoh bad ïa ai daw uwei halor uwei pat paramaki .
Khnang ba ka n lait na ka jingïa ai daw , ka sorkar Jylla ka dei hok ba n tuklar noh mardor ïa ka KHADC ba n pynsangeh noh mardor ïa ka jingtreikam jong u Syiem ka Hima Nongspung , u Pa ” iem Patrick Syiemiong bad ïa ka ophis jong u ” .
Ki saw seng ki la ong ruh ba dei ba n thung bujli shwa da uwei u Acting Syiem bad ba n pyndam noh shi syndon ïa ka NOC ba la dep ai sha ka sorkar Assam .
Shuh shuh ki la kynthoh ruh ba la da ka Khasi Hills Autonomous District Council ( KHADC ) ka n dang ailad ïa kine ki jait nongsynshar ka m don jingmut satia ïa ka sorkar Jylla ba n ïakren pynbeit bad ka sorkar Assam bad ba n ïakren ïa ka InNER Line PermIT .
“ Lada ka KHADC ka shimkhia ba n weng noh ïa une u Syiem ( Patrict Syiemiong ) ngi ngeit ba ka n long kum ka jingsneng ne ka jinghikai wat ïa kiwei pat ki Hima khappud ki ba don hapoh ka Jylla , ” ong u kyrwoh .
“ Ngi m lah ba n sngewthuh haduh katno ka bor jong une u Syiem bad ïa ka ophis jong u kat haduh ba n da ïasoi ïa ka Agreement bad ka Assam .
Ka KHADC ka la dei ba n kyntait mardor ïa ka jingïateipop paramaki ( nongsynshar hima ) hynrei ba n weng shisyndon ïa une u Syiem na ka khet khlem da buh por ne khot hajir , ” la ong shuh shuh u kyrwoh bad bynrap , “ namar ngi sngew lyngngoh naduh ba la lap ïa ka jingai NOC ka KHADC haduh mynta ka m pat ai ïa kano kano ka jubab ïa ki nongshong shnong bad ïa ki paidbah ka jylla baroh kawei ” .
“ Lada ka KHADC ka pynslem ba n pynhiar ïa u Syiem ka Hima Nongspung na ka khet ngi m banse ba n leit sha ki bor ki ba kham halor namar ngi m kwah ba n ïohi ïa ki shnong ki ba hap hapoh ka Hima jong ngi kumba la jia ha Langpih bad kiwei kiwei , ” la byrngem ki saw seng .
﻿Ki ar ngut ki Nongmihkhmat ka jylla sha Parliament , u Bah Vincent H.Pala , MP ka Lok Sabha bad I Kong Wansuk Syiem , MP ka Rajya Sabha , ki la rah ha ka ïingdorbar Thawaiñ jong ka ri India halor ki kynrum kynram jong ka Central Agriculture University ( CAU ) , Kyrdemkulai , ka ba la paw ha ki ne ki sngi ba ka la kylla long pynban tang kum ka College .

U Bah Pala , u la wanrah ha ka rukom ka jingkylli bad na ka liang jong ka Lok Sabha Secretariat ka la pdiang ïa ane ka jingbuh jingkylli u MP ka Shillong bad la khmih lynti na ka liang u Myntri ka tnad rep jong ka ri India U n jubab ïa kane ha ka 25 tarik mynta u bnai .

U Bah Pala u la juh jingkylli ïa ka sorkar India , halor ka jingïaid jong ka jingTREI ïa ka Central Agriculture niversity ha Meghalaya bad katno ngut ki samla pule ki ba la ïoh pule hangne ha ki ar snem ki ba la dep bad kiei ki lain jinghikai ba la ai ha kane ka University haduh mynta .

Hynrei na ka liang i Kong Wansuk i la ïoh ba n rah ïa kane ka mat ha Rajya Sabha, ha kata ka kam ka ba ki ong ka ba donkam eh na ka bynta u paidbah ( matter of urgent public importance ) .

Ha kane ka jingïashim bynta , i Kong Wansuk , i la ong ba ïa ka CAU , Kyrdemkulai la sdang ha u snem 2016, ha ka ba u Myntri ka tnad rep ka sorkar India u la wan ba n plie ïa ka , ryngkat bad ka jingkular ba kane ka University ka n nym treikam shuh tang ka tnad treikam jong ka Central Agriculture University NE Regional Campus, hynrei ka n long beit ka University ka ba don la ka jong ka bor .

" Dei halor kane ka jingpynskhem ka sorkar pdeng , ba ka sorkar jylla, ka la pynïoh jaka ha Kyrdemkulai ba n long kum ka campus ba shipor jong ka University ” , i la ong bad bynrap ruh ba bun ki samla ki la khih mynsiem ba n shim ïa ka jingpule ha ka kam rep da ka ba leit pule ha kane ka University .

I la ong ruh ba kane ka la dei ka jingdawa ruh ka ba la lem da ki kynhun bapher bapher ba ka jylla ka dei ba n ïoh la ka jong ka skul bah ha ka liang ka jingpule ïa ka rep ka riang .

Kumta i la kyntu ïa ka sorkar pdeng ba n bat ïa kane ka kular bad ba n pynurlong ïa kane ka University .
﻿U Deputy Chief Minister Jong ka jylla u bah Prestone Tynsong u la ong ba ka jingphah lum jingkheiñ ïa ka Shillong Municipal BoaRD ( SMB ) ka long ba n tip bad pynkynriah ïa kito ki ba dei hok ba n ïoh ka jingpynkynriah sha ki jaka ba bha tam bad ki ba pynbiang lut nadong shadong da ka sorkar .
“ Ngi kwah ba n pynthikna ba baroh ki briew ki dei ba n ïoh ka jingkoit jingkhiah , ka jaka sah ka ba biang bad na kane ka daw ngi bthah ia ka SMB ba n lum jingkheiñ namar la leh na ka bynta ka jingbha jong ki hi ong u bah Prestone U ba ei u Chairman jong ka High Level Committee mynta ka sngi .
U la ong ruh ba ka dei ka kamram jong ka sorkar jylla ba ka n tip bniah ïa ki briew ki ba shong ba sah ha ka la u dei u riewlum ne u bar jylla ruh kumta ruh mynta ki lah ba n ong em hynrei ha ka ba lashai ki n hap hi ba n pdiang .
U la ïathuh ba shen ka National Registration Citizens ( NRC ) ka n sa treikam ha ka jylla bad ki nongshong shnong ha them Iew Mawlong Ki m lah ba n kyntait ïa kane kumba long ïa ka Aadhar CaRD Ruh .
Kumta u la kyntu ïa kito ki ba sah ha ThemMetor ba ki m dei ba n shah ïalam bakla namar ka jingai notice ka SMB Ka m long tang ïa ki Sikh hyrnei ia baroh kat ki ba sah ha katei ka jaka .
Halor ka jingdawa jong ki ba n ailad ba n thaw da ki ïing ki ba bha ha Them Iew Mawlong u bah Prestone u la ong , uno uno u lah ba n dawa hynrei ka shong ha ka sorkar ba n bishar bniah bad kumta u la kyntu jur ïa ki Sikh ba ki n ai ïa ki kot ki sla jong ki khnang ba n tip kino ki ba dei hok shisha ki nongtrei sorkar .
Halor ka jingkynnoh ba ka jingai notice ka dei ka jingleh bor jong ka High Level Committee ( HLC ) u bah Prestone u la ong “ Ba n ong ba ngi leh don bor ka m long ka ba dei namar ka HLC ka dei tang ka committee ba la thung ba n thaw ki lad ki lynti na ka bynta ba n pynbeit ïa kane ka kam ka la sahteng la slem bah ” .
U la ïathuh ba ka sorkar mynta ka dang pynkhreh shaid shaid ba n pynkynriah wat ïa ki ophis jong ka na ki jaka ba khapngiah khnang ba n pynkylluid ïa ka sor Shillong shwa ka National Games 2022 .
Kumta kane ka jingpynkynriah ka m dei tang ïa ki Sikh na Them Iew Mawlong hynrei ka dei ïa baroh .
Namar ka sorkar ka kwah ba n pynitynnad ïa ka sor Shillong shwa katei ka National Games ka ba long ruh kum ka jingrakhe ïa ka jingdap 50 snem ka jylla Meghalaya .
﻿Ka Kynhun ba la phah da u Myntri Rangbah ka Punjab u Capt. Amanrinder Singh hapoh ka jingïalam jong u Myntri ka tnad Water Resources u Sukhbinder Singh Randhawa , ki la wan poi mynta ka sngi balang ha nongbah Shillong na ka bynta ba n ïa kynduh bad ïakren ïa ki Myntri jong ka sorkar MDA ha kane ka jylla na ka bynta ki jaidbynriew Sikh ki ba shong ba sah ha themmetor .
kiwei ki ba la ïapoi lang bad u Suhkbinder ki ong u Ravneer SIngh Gill , u Jasbil Singh Gill ki ba dei ki MP , u Kuldeep Singh Vaid bad u Kulbil Singh Zira ki ba dei ki MLA .
Ka jingphah ïa kane ka kynhun sha kane ka jylla Meghalaya ka long ba n wad jingtip aiu ka sorkar Meghalaya ka leh na ka bynta ki jaidbynriew Sikh ki ba sah ha Them Iew Mawlong hadien ba la byrngem ïa ki da ka seng kieng atiar HNLC ba lada ki m kohnguh ba n ïa trei lang bad ka sorkar ba n kynriah na kane ka jaka ki n ïa kynduh ïa ka jingma ha ka jingim jong ki .
Ha ka jingshisha kane ka kynhun ka la dei ba n ïa kynduh ïa u Myntri Rangbah ka jylla u Conrad Sangma mynta hi ka miet sngi balang hynrei namar ba u Myntri Rangbah u don sha ka jingïalang sha Delhi kumta ki m shym la ioh lad ba n ïa kynduh ïa u .
Kane ka kynhun ka n ïa kynduh ïa u Symbud Myntri Rangbah , u Bah Prestone Tynsong , ïa u Myntri Kam Pohiing u James K.Sangma mynta ka sngi palei .
Ha ba kren sha ki nongthoh khubor hadien ba la iuhkjat ha kane ka nongbah Shillong , u Randhavan u la ïathuh ba la phah ïa ki ba n wan sha kane ka jylla da u Myntri Rangbah ka Punjab ba n tip bniah la ki Sikh ki ba sah ha Them Iew Mawlong ki shah thombor ne em kumba la byrngem da ka seng kieng tiar HNLC .
“ Ngi n ban jur ïa ka sorkar Jylla ba n ym pynkynriah ïa ki Sikh na ka jaka ba ki la im la sah mynta la palat 150 snem .
Kumta ka dei ka kamram jong ka sorkar Jylla ba n ai jingïada ïa ki , ” ki la ong .
U Sukhbinder u la ong “ ki on bun ki samla pule na kane ka jylla ki ba pule ha Punjab kumta ngi m kwah ba n don ka jingïasngew pher jaidbynriew ba ka n jia tang na kane ka daw .
” U la ong shuh shuh , “ kine ki Sikh ki ba sah ha Meghalaya ki m dei ki poiwir .
Ngi don ka jaka ha Punjab ha ka ba ym don satia ba long trai mano mano ruh bad uno uno u ba sah hangta u la dei hi u trai jaka .
Kumta kine ruh ki la sah da ki spah snem kumta nga m sngewdei ba ka shong hok ba n beh ïa ki da ka bor namar ym don uwei ruh u ba kwah ba n iehnoh ïa la ka jong ka iing ka sem ” .
Ha ba la kylli balei u wanrah ïa ka kyntien sngew pher jaidbynriew , u la jubab pat da ka ba ong ba ki la wan sha kane ka jylla ba n wanrah ïa ka khubor jong ka jingsuk bad ban jur ruh ïa ka sorkar Meghalaya ba n pynneh pynsah ïa ka shongsuk shongsaiñ .
U Sukhbindar u la ong ruh ba ka lad ka ba bha tam ba n pynbeit ïa kane ka kam ka dei ba n burom ïa ka rai jong ka Iing bishar bad ai ba ka Iing bishar ka n ai rai halor kane .
Ha ba la pynpaw ba ka sorkar ka kwah ba n pynkynriah khnang ba kito ki ba wan sah beaiñ ki n ym don jaka , u Sukbindar u la pynpaw ba ym don tharai ki ba sah beaiñ namar ki nongtrei sorkar ki ba la sah katta phew snem ha katei ka jaka ki la nang ïar u tnum u tyndai jong ki .
Kane ka kynhun ka la leit jngoh mynta hi ka janmiet sngi balang ïa ki longing Sikh ïa ka ThemMetor bad ïa kynduh ruh ïa ki dkhot jong ka Harijan Panchayat Committee ( HPC ) .
﻿U Myntri Rangbah ka jylla u Conrad K.Sanma u ba long ruh u President jong ka National Peoples Party ( NPP ) u la ai ka jingkyrshan ïa ka thong ong u Myntri Rangbah duh ka ri u Narendra Modi ba n pynurlong ïa jingthmu jong u ba n wanrah , “ Kawei ka Ri , Ka ei ka Election ” namar lyngba ka ne ka jingthmu ba n pynlong election ha kajuh ka por ka n kham pynduna ïa ka jinglut jingsep shi katdei eh .
“ Kane ka jingthmu jong “ Kawei ka Ri , Kawei ka Election ” ka long ka ba biang eh ha ka ri namar kane ka n pynduna shi katdei eh ïa ka jinglut jingsep bad ka n wanrah ruh ïa ka election ka ba khuid ” ong u Myntri Rangbah ka jylla hadien ba la ai jingïalang jong ka All Political Party ka ba la long mynta ka sngi ha nongbah Delhi ka ba la lum da u myntri rangbah duh ka ri hi .
Ha kane ka jingïalang la wan poi pat tang 21 ngut ki President jong ki Party bapher bapher ha ka ri .
Ka jingïakren nalor katei ka mat kawei ka ri kawei ka election , ka long ruh kumno ba n wahrah ka jingkylla ha ka rukom pynïaid bad shong dorbar ki nongmihkhmat bad kumno ba n wanrah ka jingkylla ha ka ri ha ka jingdap 75 snem ka jingioh laitluid bad kumjuh ruh kumno ba n rakhe ïa ka jingdap 150 snem ka sngikha jong u kpa ka jaidbynriew u Mahatma Gandhi .
U Myntri Rangbah u la ïathuh ha katei ka jingïalang la ïatai sani bha halor ka mat ka ba ïadei kumno ba n pynkylla bad pynthymmai ïa ka rukom pynïaid bad shong dorbar ki nongmihkhmat bad halor kane ka donkam ar tylli kata ka jingdonkam jong ka por bad kumjuh ruh ïa ki MP .
Ka jingdonkam jong ka por ka long ba n pynsngewthuh ha ki party ba n kham pynlut por ha ka ba ïashim bynta ha ka jingïatainia ba n ïa ka ba ïa hyllakula hapoh ka ïing dorbar ka ba wanrah barobor ka jingthut jong ka jingïaid beit ka jingïashong dorbar bad poi bunsien sha ka ba hap ba n pynwai shi pynwai ïa ka ïing dorbar .
U la ai nuksa ba hapoh ka ïing dorbar thaw aiñ jong ka jylla ka lah ba n don ka jingïahylla hynrei ka ba bun hi ka dei ka jingïatai nia ka ba shongkun .
Hooid ka jingïatai nia ka lah ba n khluit hynrei ha ka ba kut hi baroh ki ïatrei lang na ka bynta kawei beit ka thong .
Kumta u la ong ba ka ïing dorbar thawaiñ ka jylla lehse ka n long ka nuksa ba bha tam ha ka ri hi baroh kawei ba ki MP ki n ïa bud Ha la kren halor kane ka phang u la ong “ Ha ka jylla ka jingïashong dorbar ka ïaid beit .
Hooid ki on ki jingïatai nia ki ba khluit hynrei ki long ki ba don jingmut bad ka m ju don ka por ba n pynthut ïa ka dorbar ne ïatur hakhmat ne shajan ka jaka shong u ne ka Lamphang bad dei hangne u la ong ba ka ïing dorbar thaw aiñ ka jylla ka n long ka nuska ka ba bha tam ” .
Na ka bynta ba n lah treikam bha u ne ka MP une u President ka NPP u la ong “ Khnang ba u ne ka MP ki n lah ba n ai ka jingshakri ka ba bha ka donkam ba n ai ïa ki ïa ka ophis , ïa ki briew ki ba n ïarap ïa ki khnang ba ki n lah ba n saiñdur bad tih bniah shuh shuh ïa kaei ka ba ki n leh na ka bynta ka jingmyntoi jong ki paidbah ” .
U la ong halor kine ki mat ba la ïakren bad ïatai mynta ka sngi khamtam halor ka thong kawei ka ri bad kawei ka election , na ka liang jong u u la ai jingmut ba ïa kane ka kam dei ba n ïatai sani bha da baroh ki seng saiñ pyrthei ïa ka ba la mynjur ruh da Myntri Rangbah duh ka ri u ba la pynpaw ba kane ka dei tang ka jingsdang bad ka dang donkam ba n ïatai sani bha da baroh ki seng sain pyrthei bad ki riew saiñ pyrthei shwa ba n shim ïa ka rai ba n pynïaid shakhmat ïa ka kam .
U Conrad u la ïathuh ruh ba u Myntri Rangbah duh u la dep kren shai ba kane ka m dei ka thong jong u shimet ne jong ka sorkar NDA hynrei ka dei ka thong na ka bynta ka ri bad ka jaidbynriew bad kumta dei ba n shim khia khnang ba n pynurlong ïa ka .
U Myntri Rangbah duh u la ba n jur ruh ba baroh ki sorkar jylla ki dei ba n ïatrei lang bad ka sorkar pdeng khnang ba n kyntiew ïa kano kano ka District ba dang sahdien tam bad ka district ba la roi bha ha ki jylla jong ki khnang ba lyngba kane yn lah ba n wanrah ïa kata ka Ri India ka ba thymmai ha u 2022 .
Halor ka mat “ Kawei Ka Ri Kawei ka Election ” u Myntri Rangbah duh u la pynbna ruh ïa ka Committee ka ba n buddien bad jurip bniah bha halor kane ka kam .
Baroh ki President ki ba la ïa don mynta ka sngi ha katei ka jingïalang ruh ki la ai ka jingkyrshan halor katei ka mat kawei ka ri kawei ka election tangba ki ruh ki pynpaw ïa ka juh ba ka donkam ba n ïatai sani bha shwa ba n pyntreikam ïa ka .
U Myntri kam ïada ri u Rajnath Singh u ba pynïaid ïa ka jingïalang u la ïathuh napdeng ki 40 tylli ki Party ba la khot sha ka jingïalang ki ba la poi ki long 21 gut ki President bad 3 tylli ki party ki la ai jingtip ba ki m lah ba n ïa don ryngkat angba ki mynjur ïa kino kino ki rai ba la shim ha ka jingïalang .
﻿U Myntri ka koit ka khiah ka jylla Bah A.L.Hek u la pan jingiarap da ka song pisa na ka Sorkar National Democratic Alliance ( NDA ) ba n thied ïa ki tiar ka juk ba mynta na ka bynta ki ar tylli ki Mother & Child Health ( MCH ) Hospital bad ba n tei ïa ka Training Institute ha Nongbah Shillong .
Ha ka dorkhas ba la aiti sha u Myntri ka Ministry of Health & Family Welfare Dr Harsh Vardhan ha New Delhi ba u n tuklar lang , u Bah Hek u la ong “ Nga pan ïa ka jingiarap song pisa na ka bynta ba n pynbiang ïa ki tiar ki tar jong ki jaka sumar hapoh ka Jylla Meghalaya ” .
Kat kum ka dorkhas, u Bah Hek u la ong ba ka Jylla ka donkam T.10 klur bad T.6 klur ba n thied ïa ki tiar na ka bynta ka MCH Hospital ba 100 jingthiah ha Jowai , WeST Jaiñtia Hills bad ka MCH Hospital ba 50 jingthiah ha Nongstoiñ , WeST Khasi Hills .
U ong ruh ba ka Jylla ka donkam ïa ka jingiarap jong ka Ministry haduh T.80 Lak ba n lah pyntreikam pura ïa ka Blood Component Seperation UnIT , Tura , WeST Garo Hills District .
Ka Blood Component Seperation UnIT ka dei Ka ba la pynïasoh bad tang kawei ka Blooc Bank jong ka Ri-lum Garo Ka ba ai ka jingshakri ïa ki ongshong shnong jong baroh san tylli ki District ka thaiñ .
U Bah Hek u ong ba hapoh ka ForwaRD Linkages Scheme , ka Jylla ka tyrwa ba n tei ïa ka Training Institute jong ka juk ba mynta ha Nongbah Shillong, Ka ba n don lut ïa ki jingdonkam baroh na ka bynta ba n ai jinghikai ïa ki Doktor bad ki Nongtrei jong ka Tnad ka koit ka khiah ka Jylla .
“ Ngi donkam ïa ka song pisa ba kot T.15 klur ba n tei ïa ka Training Institute ha ba phaikhmat sha ka jingdonkam ba kyrkieh ba n nang pyniar ïa ka jingnang jingtip bad ka jingtbit ba n ai jingshakri jong ki Doktor ne ki Nos ” ong u Bah Hek u ba la pan ruh ïa ka song pisa ba T.6 klur ba n thied shuh shuh ïa kumba 50 tylli ki kali Ambulance hapoh ka Jylla .
U Myntri u ong ba ka Jylla ka don haduh 39 tylli ki Health Blocks Ki ba don haduh 444 tylli ki Sub Centre , 109 tylli ki PHC bad 28 tylli ki CHC bad namar kane ka donkam bha ïa ki Ambulance ba n lah pynbiang ïa ka jingshakri .
U ong ba ïa mynta ka Jylla ka don tang 48 tylli ki Ambulance ha baroh 11 tylli ki District ka Jylla .
Ha kajuh ka por , u Myntri u la ong ruh ba kum shi bynta ba n pynjanai shuh shuh ïa ka RMNCH+Health Status jong ka Jylla, ka Jylla ka donkam ba n pyntreikam ïa shibun ki jingtuklar bad ki jingkynshew pisa ha ka liang ba n pynjanai ïa ka jingshakri jong ka RMNCH+A ha ka rukom jong ka Mission .
﻿Ki Dkhot jong ka Khasi Jaiñtia Butcher Welfare Association ( KJBWA ) ki la shah hiar thma hynnin ka miet sngi U Blei ha ka kynhun ki Nongkhaii tuh ïa ki masi katba ki dang ïaid peitngor ïa ki kali ba kit masi ba n pynrygnkarpar sha Bangladesh .
Kane ka jingjia ka la jia ha ka por 10 baje eiei ha Mawleiñ Mawkhan ( Lawsharai ) Ri-Bhoi District bad haduh 3 ngut ki dkhot ka KJBWA ki la mynsaw jur .
Ki Pulit ka Umiam Police Station ki la ïoh ruh ba n kurup ïa kawei ka wait , ka ba la suba jur ba dei jong ka kynhun ki Nongkhaii tuh ïa ki Masi ba la pyndonkam ba n thombor ïa ki dkhot ka KJBWA .
Kitei ki lai ngut ki ba la mynsaw ki kynthup ïa u Khrawkupar Kharnaior , Pynshisha Buhphang bad u Bah Kupar Lyngkhoi .
Kat kum ka jingïathuh jong u President ka KJBWA Bah Generous Warlarpih , ki briew ba thombor ïa ki Dkhot jong ka KJBWA ki la wan ha Mawleiñ Mawkhan da kawei ka kali Verna rong iong bym pat don Registration Number .
U ong , kine ki briew ki la wan thombor hadien ba ki dkhot ka Seng ki la leit kylli pyrthew ïa kawei ka trok kit masi ba pynieng harud surok jong kane ka Shnong .
U Bah Generous u ïathuh ba ka rukom wan jong kine ki briew ruh ka long ka ba ishyrkhei bha bad mar ïapoi hajan ba ieng ki Dkhot , kumba saw ne san ngut ki briew ki la hiar na ka kali ( Verna ) bad hylla ba n shu bom pathar ïa ki dkhot ka seng .
Kine ki briew ki la pynjulor ruh ïa ka kali ba shong ki dkhot ka Seng .
" ka ba lyngngoh ka long ba mar synsawa ka sur ‘ bom bom ’ , da ki phew ngut ki briew ki la mih bad ki la shu thombor beit ïa ki dkhot jong ngi .
Hapdeng ka jingialeh , 3 ngut ki dkhot jong ngi ki la mynsaw jur bad u wei u la lait phet bad jah rngai haduh ka step ka ba bud ” ong u Bah Generous ha ba pyntip ba ïa kine ki 3 ngut ba mynsaw la pynkit noh mar mar sha Hospital da ki dkhot ka seng ki ba shu mynsaw malu mala .
Une u Nongïalam ka seng ki Nongotdoh u ong ba ki Dkhot ka Seng ki la leit tur sha ka trok ba kit masi tang ba n kylli na u nongniah ba shano yn kit ïa ki masi bad mano ba dei trai jong ki masi .
U ong ba kane ka jingleit kylli ka long ruh ba n tip ne lap ba ïoh don napdeng ki Dkhot ka Seng ki ba dang bteng ba n leit thied masi na Iew Khanapara wat ha ba ka seng ka la rai ba n sangeh leit thied masi bad ba n khang die doh masi ha Ri-lum Khasi bad Jaiñtia .
“ Kawei ruh ka long halor ka jingkren u Symbud Myntri Rangbah ka Jylla ba ong ba lada don kano kano ka jingisuba ïa ki kali ba kit masi sha Bangladesh , wat ki riew paidbah ki lah ba n kem bad aiti sha ki Pulit ” u la ong .
U Bah Generous u ong , kum ki nongïalam ha ba ïoh jingtip ïa kane ka jingshah thombor , ki la hiar mar mar sha Mawleiñ Mawkhan ba n iarap ïa la ki jong ki Dkhot hynrei ynda poi ha katei ka jaka , ym shym don ba nud ba n hiar na kali namar ka jingsyrtap ki briew jong ki nongkhaii tuh ïa ki masi .
U Ong , namar kane , na ka liang ki nongïalam ki la leit pyntip noh sha ki Pulit ka Umiam Police Station ba ki n iarap lem ïa ki Dkhot ka Seng ba shah thombor .
“ Ynda ngi la hiar lang bad ki Pulit , ngi shem ba ki Dkhot jong ngi ki la sakma lut bad ka hurihura ruh ka m don shuh ha kane ka jaka .
Ka ba ngi lap ka long tang kawei ka wait bad ïa kane ka tiar la kurup noh da ki Pulit kum shibynta jong ka jingtohkit ” u la ong .
Ha ba ïadei bad ki Dkhot u ba jah rngai , u Bah Generous u pyntip ba ki dkhot ka Seng ryngkat ki Pulit ka Umiam Police Station ki la pyrshang ba n ia wad ïa une u dkhot baroh shimiet hynrei ym shym la lap satia .
U ong ba dei ha ka por step phyrngap , une u dkhot u ba la shu phet ruma sha ïing Briew , u la wan mih hi da lade ryngkat ka jingkylla dur ba lait na ka ïap hadien ba u ïohsngew ïa ka sur jong ki Nongïalam .
U Bah Generous u pyntip ba na ka liang ka seng KJBWA ka la leit buh da ka ejahar ha ki Pulit ka Umiam Police Station halor kane ka jingjia bad ka la kyrpad ruh ïa ki bor ba dei khmih ba ki n tohkit kham kloi ïa kane ka kam bad ba n pynshitom da ka ba tyngeh ïa ki briew ki ba donkti ba n thombor .
“ Ki ba bun ki Dkhot jong ngi ki la bitar ïa ka jingleh riewkhlaw jong ki ne ki briew ka ba la poi shaduh u pud ba n iajaw snam .
Ki la byrnge ba n nym shu ieh ïa kane bad ba n pynkhreh ha ka ba n ialeh pyrshah ïa ka kam riewkhlaw jong ki nongkhaii tuh ïa ki masi ” ong u Bah Generous ha ba pyntip ba kum u Nongïalam u la kyntu ba n long jai jai hynrei bun ki m pynsngap shuh ba la jur palat ka jingbitar .
﻿U Chief Justice ka Meghalaya High Court ha ka sngi Nyngkong u la hiar hi da lade sha Umroi Airport ba n jurip ïa ka jinglong jingman hangtei khamtam eh haba iadei bad ka jingtreikam katei kadliengsuiñ ka ba don ha Umroi .
Ka dei ruh ka sien ka ba nyngkong ba u Chief Justice jong ka High Court U n leit ba n jurip ïa ka kadliengsuiñ hadien ba ka Iing Bishar ka la shimkhia hi halor ka jingpynslem ba n pyntreikam pura ïa katei ka kadliengsuiñ ha Umroi .
Haba kren bad ki lad pathai khubor hadien ka jingjurip ïa ka kadliengsuiñ , u Chief Justice u la ong , “ Ngi la wan jngoh bad la ia kren ruh bad ki bor pynïaid halor ki jingeh ba ka ki kynduh .
Kumta , ngi n sa ai ïa ka rai ha ka sngi Nyngkong hadien ka PIL ” .
Katkum ka jingïathuh jong u Regional Executive Director ka AAI , u Sanjeev Jindal la ong ba ka jingwan jurip jong u Chief Justice ka dei shi bynta jong ka mukoduma bad dei na kata ka daw u kwah ba n iohi mat khmat ia ka kadliengsuiñ .
U la kubur ruh ba ka Indigo ka kwah ba n wan kamai nangtei tangba u ong pat ba ki liengsuiñ hi ki kham phaikhmat shwa sha ki jaka treikam ki ba kham suk ïa ki .
Shwa Kane , u la ong ruh ba bunsien hi ki bor pynïaid liengsuiñ ki kham noh shwa sha kito ki jaka ba kham suk , khamtam ha ki jaka ba la don lypa ki ophis treikam bad khamtam eh ki ba biang ïa ki nongleit nongwan .
Nalor kane , u Jindal u la ong ruh ba shen ki kadliengsuiñ ki ba don ha ka thaiñ shatei lammihngi jong ka Ri ki n sa ïoh noh ba n kit wat ïa ki tiar ( Cargo ) khnang ba n pynsuk ïa ki nongleit nongwan watla shwa ba n pynurlong ïa katei , ki hap ba n ïaid bun pat ki kyndon .
“ Kino kino ki liengsuiñ ki ba kamai khlem ïoh kit tiar ka mut shi bynta jong ka thong treikam jong ki ka la duh noh .
Hynrei ba n leh ïa kane pat donkam ïa ka kor ba long kum ka mashin x-ray ka ba shongdor palat 50 Lak , ” u la bynrap shuh shuh .
Shuh shuh u ong ruh ba ha ka 24 tarik u Jymmang ki la ïoh ruh ïa ka laisen ba n pynher wat ïa ki liengsuiñ ki ba kham heh ( 3C Category ) .
“ Kumta ki liengsuiñ 3C ruh ki lah ba n noh khyndew lada ki kwah ” .
Nalor kata , u ong ruh ba ka AAI ka n sa thoh sha baroh ki tnad liengsuiñ ba n pyntip ba ki la ïoh ïa ka 3C category licence .
Katkum ka jingïathuh jong u , tad haduh mynta hi dei tang ka Alliance Air jong ka Air India ka ba dang pynïaid ïa ki liengsuiñ na Umroi sha Kolkata ka ba ngiam tang kumba 76 ngut ki nongleit nongwan .
Ha kane ka jingjurip la don lang ruh naduh u Justice H.S.Thangkhiew , u Advocate General , ki heh na ka Airports Authority of India ( AAI ) nalor kiwei kiwei .
﻿U myntri rangbah ka jylla u Conrad K.Sangma , u Deputy Chief Minister bah Prestone Tynsong lem bad ki myntri jong ka sorkar jylla ki la bun kam naduh ka Sngi U Blei haduh mynta ka sngi baroh shisngi ha nongbah Delhi ba n ïa kynduh ïa ki myntri jong ki tnad bapher bapher ka sorkar pdeng na ka bynta ba n khroh pisa ïa ka jylla ha ka ba iadei bad ki kam pynroi pynpar .
Ryngkat ka jingïakynduh la ai burom ruh ïa ki myntri sorkar pdeng da ki ryndia bad syntiew bad la ïoh jingtip ba baroh ki myntri ba ïa kynduh ki la ai jingkyrmen beit ba n theh jingïarap sha ka jylla Meghalaya .
Kat kum ka khubor ba la ïoh la ïathuh ha ka jingïakynduh ïa u myntri ka tnad Railway bad Commerce ha ka Sngi U Blei ha nongbah Delhi u Piyush Goyal u la pynpaw ba u kloi ba n ai kino kino ki lad jingïarap ïa ka jylla ba ka n pynkhlaiñ ïa ka jingpynïasoh na kawei ka jaka sha kawei pat .
Dei ruh ha kane ka jingïakynduh ba u la pynpaw shai kdar ba ka sorkar pdeng haduh mynta ka thrang bha ba n pynpoi noh beit ïa ka lynti rel haduh Byrnihat ka ba n kit tang ïa ki mar ki mata khnang ba kane ka n ïarap bha ïa ka jylla Meghalaya ba n hiar dor ki dor ki mur jong ki mar ki mata khamtam ki mar bam mar dih .
Ki Myntri ki ba don ha nongbah Delhi bad u Myntri Rangbah ki long u bah A.L.Hek , bah Sniawbhalang Dhar , bah Metbah Lyngdoh , bah Samlin Malngiang , bah Banteidor Lyngdoh , ka MP ka Agatha Sangma bad kiwei kiwei ki heh sorkar .
Ka jingïa kynduh mynta ka sngi ïa ki myntri sorkar pdeng bapher bapher ka long naduh u Hardeep Singh Puri myntri ka tnad Civil Aviation Housing bad Urban Affairs ka sorkar pdeng .
Ha kane ka jingïakynduh la synran ïa u myntri rangbah da u Deputy Chief Minister bah Prestone Tynsong .
La ïa kren ïa ki ba bun ki mat ki ba ïadei bad ki kam pynroi ha ki jaka sorkar jong ka jylla Une u myntri u la kular ba shim khia ïa ki mat ba la pynpaw da u myntri rangbah bad u symbud myntri rangbah hakhmat jong u .
Nalor kane la ïa kynduh ïa u N.S.Tomar myntri ka tnad Rural Development , Agriculture bad Farmers Welfare .
Ha kane ka jingïakynduh la synran ïa u myntri rangbah da u myntri ka tnad Agriculture bah Banteidor Lyngdoh bad u myntri ka tnad Community and Rural Development u ma Sniawbhalang Dhar .
Ha ka jingïakren na ka liang une u myntri ka sorkar pdeng ruh u la kular ba n shim khia bad ïarap ïa ka jylla Meghalaya ha ka liang ki kam pynroi ha ki thaiñ nongkyndong bad khamtam eh ha ka liang rep ka riang .
Hadien kane na ka liang u myntri rangbah ryngkat bad u myntri ka tnad Tourism ka jylla u bah Metbah Lyngdoh ki la leit ïa kynduh ïa u myntri ka tnad Culture bad Tourism ka sorkar pdeng u Prahalad Singh Patel ba n pynpaw hakhmat jong u ïa ki thong jong ka sorkar jylla ba n kyntiew ïa ka kam jngohkai ha ka jylla bad utei u myntri ruh u la kular ba n ai jingïarap na ka liang ka sorkar pdeng ïa ka sorkar jylla halor kane ka kam .
Kumjuh ruh u myntri rangbah , u myntri ka tnad tourism ha ka jingïa synran lang u myntri ka tnad C&RD ma Sniawbhalang Dhar bad u myntri ka tnad PHE bah Samlin Malngiang ki la ia kynduh ïa u myntri ka tnad Jal Shakti u Gajendra Singh Shekhawat ha ka ba ki la ïoh ba n pynpaw hakhmat jong u ïa ka jingthmu jong ka sorkar ba n wanrah ïa ka Water Policy ha ka jylla na ka bynta ba n pynneh pynsah ïa ka um .
Na ka liang utei u myntri ka sorkar pdeng u la pynpaw ka jingsngew tynnad halor kane ka polisi bad u la kular ba na ka liang jong u u kloi ba n ai ki lad jingïarap ïa ka jylla halor kane ka thong .
﻿Ka Indian National Congress ( INC ) ka la pyrshah jur ïa ka jingdawa jong ka Harijan Panchayat Committee ( HPC ) na ka sorkar Meghalaya Democratic Alliance ( MDA ) ba n ai pata noh sha ki Harijan ba ki n long trai ïa ka ThemMetor , Iew Mawlong .
Kane ka jingpyrshah ka la mih halor ka jingdawa jong ka HPC na u Myntri Rangbah ka Jylla Conrad Kongkal Sangma , ba ong ba ka sorkar Jylla ka dei ba n pynthikna ba ka n ai noh da ka pata ba shirta sha ki Harijan ba ki n long trai ïa ka jaka ba heh kumba 2 acre ha ThemMetor khnang ba ki Harijan ki n ïoh ba n shna noh ïa ki ïing ki sem ki ba paka .
Kat kum ka shithi ba la phah da ka HPC sha u Myntri Rangbah ka Jylla “ Ka sorkar Meghalaya ka dei ba n pynthikna ba ngi ( Harijan ) dei ba n ïoh ïa ki kot pata ba shirta ba n long trai ïa ka khyndew namar ngi don ïa ki kot pata ba la ai pateng sha ki Kpaieid jong ngi da u Khlieh Nongsynshar jong ka jaka ” Halor kane , ka Congress ka la pyrshah ïa kane ka jingdawa bad ong ba ka sorkar Jylla ka dei ba n nym ïaid kiar ïa ka Meghalaya Land Transfer Act 1972 ba khang ba n die ne ai jaka sha ki Bar Jylla .
“ Ka jingdawa jong ka HPC ka m shong nia satia .
Ka sorkar ka m dei ba n ïaid lait ïa ka Land Transfer Act 1972 ” ong u Chief Whip ka Congress ba don ha Liang Pyrshah Bah Process T.Sawkmie u ba dei ruh u MLA ka Mawlai Constituency .
Haba pynpaw ba ïa ka hok ba n shong ba n sah ha ThemMetor yn nym lah ba n ïapeiñ , u Gurjit Singh Secretary ka HPC u ba dei ruh u President jong ka City Gurdwara Management Committee , Shillong u la ong “ Kano Kano ka jingpyrshang jong ka sorkar Jylla ba n pynkynriah lane kyndang ïa ngi ka dei ka jingpynkheiñ ïa ka Riti Synshar ka Ri ( Constitution ) bad ïa ka hok jong ngi halor ka nongkynti ba 2 acre ka jaka ba la ai ha ngi da u Syiem ka Hima Mylliem shuwa u snem 1863 u ba la pynthikna ruh da ka Declaration ha u snem 2008 ” .
Halor Kane , une u MLA ka Congress u la kyntu ïa u Syiem ka Hima Mylliem ba u n pynduh pyndam noh ïa baroh ki kot pata bad ki kot ki sla ba ka Hima ka la aiti sha ki Harijan ha u snem 1863 .
Kat kum ka jingong jong u , ka jingai jaka jong u Syiem Mylliem ha katei ka por ka long tang ba ki n ïoh sah shipor .
Haba pyntip ba ka sorkar ka la dep ba n pynshna ïa ki Quarter ki ba biang na ka bynta ki Harijan ba trei ha SMB , une u Heh ka Congress u la ong “ Ki Harijan ba trei ha SMB bad kiwei ki tnad sorkar ki dei ba n leit sah noh ha ki Quarter ba la pynshna ïa ki khnang ba ka Hima bad ka sorkar ki n lah ba n pyndonkam ïa ka jaka ha ThemMetor ” .
U Bah Process u la iaroh ruh ïa ka nongrim ba ka sorkar Jylla ka ieng bad ong “ Ka dei ka jingshisha ba ka ThemMetor ka dei ka slum bah jong ka Nongbah Shillong bad ka bym ikhiah krat - ikhuid isuba ba n shong ba n sah ki briew ” .
U ong ba ka sorkar Jylla ka dei ba n ïaid kat kum ka Riti Synshar ka Ri ha ka ba n pynkynriah ïa ki ne ki briew sha ki jaka ba bit ba biang .
﻿Hooid ka dei ka kamram jong ka sorkar ba n peit ia ka bha ka miat jong ki paidbah .
Ka bha ka miat ka mut ba n pynioh ia ka jingsynshar hok ba n iada ia ka hok ki trai shnong , ba n kyntiew ia ka ioh ka kot , ba n pynbiang ai ki jingdonkam bad ki kam pynroi hapoh ka jylla .
Lada ka sorkar shisha ka shim khia ba n peit ia kane ki paidbah ki m donkam ba n pynlut leh nohei ia ka por ba n woh kjat ia ka sorkar ha baroh ki kam pynroi .
Hynrei namar ka jingsting thew jong ka sorkar ba n peit ia ka hok bad khamtam ba n iada ia ka hok jong ki trai shnong la hap ba n mih ki sengbhalang , wat haduh ki seng kiengatiar ruh ba n pyrta shla sha ka sorkar ba ka donkam ba n trei ia ka kam ka ba ka dei hok ba n trei .
Ka jingai laitlan jong ka sorkar ia ki nongwei bad ki mynder ki ba shim kabu ba n ioh ia ka jingithuh kum ki trai shnong ka ktah shibun ia ki trai shnong rit paid jong kane ka jylla .
Ki jingiakhih jong ki sengbhalang na ka por sha ka por ba n dawa ia ka hok ki trai shnong ka ktah shibun eh ia ki paidbah .
Ha ka ba ia dei bad ka jingiakhih jong ki sengbhalang ha kine ki sngi ba n kyntu ia ka sorkar ba n khanglad ia ki briew ki ba nabar ba n ym ioh pynrung kyrteng ha ki Electoral Roll , na ka liang jong ki paidbah ki la pyni shisha ia ka jingkyrshan ia katei ka mat jingiakhih .
Lada ka sorkar bad khamtam kito ki shakri sorkar ki ba don ha ka bor ki ba la nang la stad ki la iohi ia katei ka jingeh ka ba dei ka jingkhnoit ia ka hok jong ki trai shnong , ka n ym don satia kum katei ka jingiakhih bad ki paidbah ki n jin da la lah ba n trei beit la ki jong ki kam ki jam khlem kano kano ka jingpynthut .
Kumjuh ruh ki sengbhalang ki n ym donkam ba n pynlut leh nohei ia la ka jong ka por .
Hynrei ka jingbym iohi jngai jong ki ophisar sorkar bad khamtam lei ki nongmihkhmat paidbah ka wanrah jingeh ia ki paidbah ki ba la kylla long ki sohpdung ha man ka ki don ki jingiakhih .
Ha ba don kino kino ki jingiakhih ka wei ka ba ktah nyngkong eh ka dei ka jingsalia jong ki nongjngohkai pyrthei ba n wan kiew sha kane ka thain rilum .
Kumjuh ruh ki briew ki ba nabar ki ba ia trei ka ktah bad khaii ha kane ka thain ki m sngew shngain ba n pyndep ia ki kam ba ki donkam .
Kane ka ktah shibun ia ka trei ka ktah bad ka ioh ka kot jong ka jylla bad ki ba mad shisha ia ka jingeh ki dei kito ki longiing ki ba im na ka bynta shi sngi .
Ki ba khmih lynti man la ka sngi ba n ioh bam na ka kam ka ba ki trei .
Ka jingtuid jong ki nongjngohkai pyrthei ka kyntiew ia ka khaii ka pateng naduh kito ki ba don ha rud ka surok bah haduh kito ki ba don ha ki ba bun ki jaka jngohkai pyrthei haduh ki nongbuh Hotel bad baroh ki ba don jingiadei bad ka die ka thied .
Ka jingbym shim khia jong ka sorkar ba n peit bad iada ia ka hok jong ki paidbah ka buh jingeh shibun namar ba ki jingiakhih bunsien ki wanrah ia ka jingduhnong .
Bun ki paidbah ki pynpaw ia ka jingkyrshan ka ba khlain ia ki sengbhalang ki ba iakhih halor katei ka phang .
Kumjuh ruh ki pynpaw ba lada ym don shuh ki sengbhalang ki ba n iakhih bad pyrshah ia katei ka jingpynrung kyrthep ia ki briew ki ba nabar ki paidbah ki n iakyndhuh ia ki jingeh ki ba kham palat ha ki sngi ki ba n wan .
Kane ka mat ka dei kawei ka tyllong jong ka jingeh jong ki paidbah naduh ki phew snem ki ba la dep bad haduh mynta ka dang iai bteng namar ka jingmatlah jong ki nongmihkhmat paidbah ki ba shim kabu na ka bynta ba n pynlong ia ki briew ki ba nabar kum ki nongkyrshan ( vote bank ) jong ki ha ki por election .
Khamtam ki nongmihkhmat ha ki jaka sor ki shim kabu shibun na ka jingdon jong ki jaka sah jong ki riewduk ne slum area .
Na ka por sha ka por la iohi ba la pynioh ia ki jingiada ba kyrpang na ka bynta ki briew ki ba nabar ki ba sah ha ki slum khnang ba ha ka por election ki n ioh ia ka jingkyrshan jong ki .
Ki nongmihkhmat ki kham ieit ia kitei ki bar jylla ne ki mynder shi sngi ki ba ai jingkyrshan ia ki ha ka por election ba ia la ki paradoh parasnam .
Bunsien kum ki nongmihkhmat ki klet noh ba ka kamram jong ki ka long ba n pynioh ia hok bad ba n iada ia ka hok jong ki trai shnong .
La ju pule ha ki kot khubor na ka por sha ka por ba ki paidbah trai jylla ha ki thain khappud ki shem jingeh shibun ha ka ba ia dei bad ki jingiakynad ba mih ha ki thain u m ha Langpih , Block I & II .
Hynrei ki m da ioh eh ia ka jingiada ka ba khlain na ka liang jong ka sorkar .
Lada dei ba ka sorkar bad khamtam ki nongmihkhmat ki ba peit ia ka synshar ka khadar ki n jin da la shim khia ba n peit ba ki briew ki ba nabar ki m dei ba n ioh rung hapoh ka thup jong ka Electoral Roll ka n ym wanrah jingeh ia ki paidbah .
Ka long ka ba shisha ba ki ba bun ki bar jylla ki ba buhai shnong hangne ha Meghalaya ki ba wan na kiwei pat ki jylla ki la don lypa ia ka ka EPIC bad ki ju leit sha la ki shnong ba n thep vote hynrei kito ki ba dei ki mynder ki m don jaka lait tang ba n tynniang jubor hapoh Meghalaya .
﻿U nongïalam ba dang samla jong ka All India Congress Committee , u Gaurav Gagoi , u la ong ba u Myntri Rangbah ka Meghalaya ruh u la bud ïa ka nuksa jong u Myntri Rangbah duh ka ri , u Narendra , u ba shu heh tang ka nia , Katba Ka kam pat um ler satia .
Kane ka jingpynpaw u Gogoi ha ka jingïakren bad ki nongthoh khubor ha Shillong , ka long khyndiat sngi hadien ba u Conrad , u ba long u President ka NPP , u la ong ba ka por ka la kut ïa ka Congress ha Meghalaya , ha ka ba u Gaurav Gogoi ne u Rahul Gandhi ruh ki n nym lah ban pynkhie im ïa kane ka Party .
Da Ka ba ther tyngeh ïa u Myntri Rangbah ka Meghalaya , u Gogoi , u la ong ba lah hynriew bnia ka sorkar MDA ka la don ha ka bor , hynrei kaei ka ba ka la leh , ym don eiei , lai tang ki jingkren bad ki jingkop .
“ Ki paidbah ki la ngiah ïa ki jingkren u Modi , ki kwah ba un pyni da ki kam , hynrei ka ba sngewsih ka long ba u Myntri Rangbah ka jylla Meghalaya ruh u la bud nuksa lang na u Modi ” , La ong u MP na Assam .
Ha Kajuh ka por u President ka MPCC , u Dr . C . Lyngdoh , u la ong ba kiwei pat ki Seng ki long laitluid ban kren , hynrei ka Congress ka don la ki jong ki rukom treikam bad shen kan sa khlaiñ biang kum ha ki por baladep .
“ Wat lada ngi la rem na Ranikor bad South Tura , hynrei ngi n khie khlieh biang na kane ka jingshah rem ” , u la ong .
Katba na ka liang u Zenith Sangma , uwei na ki MLA ka Congress , u la ong ba ki paidbah ki m shym la ai jingjop tang ïa ka wei ka Seng ban synshar ha jylla , bad wat ka NPP ruh ka donkam ïa ki paralok ban ïa trei lang .
“ Ngi m pat wad paralok , hynrei ngi kwah ban ai lad ïa ka NPP ban synshar , khnang ba , u paidbah un ïohi la ki lah ne em ban pynurlong ïa ki jingkular ba bun ba ki la khlei ha ka por elekshon ” , u la ong .
﻿U Luzinho Faleiro u ba long u General Secretary In charge ka thaiñ Shatei Lammihngi jong ka All India Congress Committee u la kynnoh ba ki san snem ki jingsynshar jong ka Bharatiya Janata Party ha ka Ri , ka la rah biang ïa ka ri India 45 snem shadien ha ka ba ïadei bad ka roi ka ar jong ka ri .

“ Ka India , ka ba long ka ri synshar paidbah ka Ba heh tam ha ka pyrthei , hapoh ka jingsynshar jong ka BJP ba kine ki san snem ka la iar bha ha ka ïoh ka kot , ” ong u Faleiro .

“ Ha kine ki san snem ka ïoh ka kot ( GDP ) ka la iar arsut bad ïa kane la pynthikna da u EconomiST Adviser barim jong u Narendra Modi , ” la ng u Faleiro bad bynrap , “ ka ri baroh kawei ka don hapdeng ka jingbymshongshngaiñ , ka rep ka riang ka la hiar arsut , ïohkam ïohjam ka la syllang , ka Karkhana ki la khyllem .

Ha kine ki san snem baladep ka sorkar NDA ka la rah biang 45 snem shadien ïa ka ri India ha ka ba ïadei bad ka roi ka par ” .
“ Ki nongrep ki syrtok , ym don jingkyrmen shuh ïa ki samla jong ngi ha ka ïohkam ïohjam .

Wat ka Ingbishar ruh ka don ha ka jingeh bad ïa kane la pynpaw hi da u Chief Justice ka Supreme Court .

Ym tang ka Congress ka ba don ha ka khep ka ba eh hynrei wat ka ri hi baroh kawei ka don hapdeng ka jingeh , ” U la bynrap shuh shuh .
﻿Tang ar bnai duna ba la thaw ïa ka United Democratic Alliance ( UDA ) ba kynthup ïa ka UDP , NPP , HSPDP , PDF bad Independent , mynta ka sngi , hynriew ngut ki MDC jong kane ka kynhun , ki la mih noh na kane ka kynhun Ka ba ïalam ïa ka Executive Committee ha KHADC .
Kine ki hynriew ngut ki ba la phah ïa ka shithi sha u Chairman ka UDA , u Bah Teiñwell Dkhar , u ba long ruh u Chief Executive Member ( CEM ) ki long u Bah Mitchel Wankhar , MDC Laban - Mawprem , Bah Victor Rani , MDC Jirang bad Kong Macdalyne Mawlong , MDC Umsning , ki ba long ki Executive Member jong ka KHADC .
Ki lai ngut kiwei pat ki long u Bah Lambor Malngiang , MDC Nongkrem , Bah Gigur Myrthong , MDC Mawthengkut bad u Bah Latiplang Kharkongor , MDC Nongthymmai , Ki ba long ki Chairman jong ki Committee bapher bapher ha KHADC .
Da kane ka jingmih noh kitei ki hynriew ngut ki MDC , ka kynhun UDA ka ba don 19 ngut ki MDC , ka la hiar ka jingbun briew sha ka 13 Ngut , kata duna sa 3 ngut ba n ïoh majority ha ka ïingdorbar District Council Ka ba don 30 ngut ki dkhot , kynthup ïa u MDC ba shu sieh .
Ka daw ba kine ki hynriew ngut ki la ai halor ka jingmih noh jong ki na ka UDA , ka dei halor ka jingpyneh u CEM ba n pynkiew ïa ka skhim Special Plan Assistance ( SPA ) na ka 50 Lak sha ka 1 klur tyngka sha baroh ki MDC .
Kine ki hynriew ngut ki la ïa kynduh mynta ka miet bad ki la rai ba n ïa kynduh biang lashai ba n ïa pyrkhat kumno ba n ïaid nangne sha khmat .
Hynrei ki khubor ba la ïoh ki ïathuh ba kine ki hynriew ngut ki la pyrshang ba n ïa kren bad ki MDC jong ka Seng Congress na ka bynta ka jingïatreilang ba n thaw ïa ka EC ba thymmai .
Ka khubor ka ïathuh ba wat u Bah P.N. Syiem ruh u lah ba n don lang bad kane ka kynhun , khamtam hadien ba la mih ka thma ktien hapdeng jong u bad u Dy.CEM bad MDC ka NPP u Bah Pynïaid Sing Syiem .
Hynrei ym shym la ïoh ba n pynthikna bha ïa kane , tangba ki khubor ki ong ba ka Congress ka long ka ba la kloi ba n ïa trei lang bad kine ki hynriew ngut , kynthup ïa u Bah Pynshngaiñ ruh .
Lah ba n kdew hangne ba ym tang kine ki hynriew ngut ki ba la dawa ba n pynkiew ïa ka jingsam ïa ka SPA , hynrei ki MDC Congress ruh ki la dawa kumjuh .
Hynrei na ka liang u CEM , u la pyneh da ka ba ai daw ba ka dei ka rai ka ba la shim ha ka jingïalang jong ka EC .
﻿U MLA ka Mawlai Constituency Bah ProcessT. Sawkmie , u la lum ïa ka jingïalang jong ki Rangbah Shnong bad ki Heh ka Tnad Public Health Engineering ( PHE ) ba n ïaphylliew jingmut halor ki lad ki lynti ba lah ba n leh na ka bynta ba n pynthikna ba ki Nong Mawlai ki n ïoh ïa ka um bam um dih ka ba khuid bad ba sngur .
Une u MLA u la lum ïa ka jingïalang myn ha ka sngi palei ba la lah ha Umshing Sohlang , Kynton Massar Ka ba dei ka jaka tan um jong ka Umshing Sohlang Water Supply Scheme .
Ha ba pyntip ba ïa kane ka jingïalang la khot ba n pynlong namar ka jingud jingnam jong ki paid nong Mawlai ba ki ïoh ïa ka um bam um dih ka ba jngut la ka dei ka um ïing ne ka kor sorkari , u Bah Process U la ong “ Ka jingpynbiang ïa ka um bam um dih ka ba khuid bad ba pahuh ia ki paidbah ka dei ka mat trei kam ba hakhmat eh jong nga .
Nga dap da ka jingsngewkhia ba ki paidbah ki ïoh da ka um bam um dih ba jngut bad ba jaboh khamtam ki ba ap ïa ka um bam um dih na Umshing Sohlang ” .
Ha ba kyrpad ïa ka Tnad PHE ba ka n ym sngewthuh bakla ïa ka jingkwah u paidbah , une u MLA U la ong “ Nga kyrpad ïa ki briew ba dei khmih ba ki n shim khia ha ka ba n pynthikna ba ka Umshing Sohlang Water Supply Scheme ka n sam ïa ka um ka ba khuid nangne sha khmat ” .
Ha ka juh ka por , une u MLA u la kyntu ïa ka Tnad PHE ba ka n shim khia bha noh ha ba ïa dei bad ka jingmaramot ïa ki pipe um ki ba la pei ha kylleng ki jaka khnang ba ka Um ba ka sam ka n poi lyngba ki kor sorkari , Ka n poi pahuh sha ki shnong ki thaw jong ka Shnong Mawlai baroh kawei .
U Bah Process u la pynpaw ruh Ïa ka jingkyrmen ba shen ki long Ïing jong ka Shnong Mawlai ki n sa Ïoh noh Ïa ka um bam um dih ha la ki jong ki thliew Ïing bad bynrap .
“ Ngi dang ap mynta Ïa ka Greater Shillong Water Supply Scheme - III Ka n dei noh ” .
U Superintendent Engineer ka Greater Shillong Water Supply Scheme , Bah S.Lyngdoh u la ong “ Katba lah hi ka PHE ka n pyrshang ba n pynbiang Ïa ka jingdonkam um jong u paidbah bad ngi kyrpad ba n long ki ba Ïaishah bad Ïai ap Ïa ka Greater Shillong Water Supply Scheme ba ka n dep noh khnang ba ka um ka n poi pahuh sha man ki thliew Ïing ” .
“ Ha ba don ba ud shaphang ka um , ngi ruh ngi khuslai , kumta ngi ruh ngi khmih lynti , yn da la dep ka phase 3 jong ka Shillong Water Supply , ngi n sa Ïa plan lang kumno ba n leh , ” ong une u Heh ka PHE .
Kat kum ka jingong jong u Bah S.Lyngdoh , ka skhim na Umshing Sohlang ka dei ka project ka ba la rim bha , Ka ba la jan dap sanphew snem mynta .
Une u Engineer U la kyntu Ïa ki shnong ba tuid lyngba ka Umshing Sohlang ba ki n long ki ba leh khuid bad ba n sumar Ïa ka jingkhuid jong ka Wah ba n Ïoh Ïa ka um bam um dih ka ba khuid .
Na ka liang ki Rangbah Shnong jong ki kyntoit bapher bapher ka Shnong Mawlai ki la pynpaw Ïa la ki jong ki jingeh hakhmat u MLA bad ki Engineer ka PHE ha ba kyrmen ruh ba kine ki bor ki n shim khia ha ka ba n leh eiei na ka bynta ka bit ka biang u ba bun balang .
﻿Ka jingïalang jong ki MDC hapoh ka kynhun United Democratic Alliance ( UDA ) Ka ba dei ka kynun ba ïalam ïa ka jingsynshar ha KHADC , ka m shym la poi shano shano ruh ha ka ba u CEM , Bah Teiñwell Dkhar , u la ïathuh ba yn sa ïa shong biang ha ka taïew ba n wan .
Na ki 19 ngut ki MDC ba don ha UDA , baroh ki lah wan sha ka jingïalang , kynthup ruh ïa ki 6 ngut ki ba la ai ïa ka shithi iehnoh kam .
U ba khlem wan sha kane ka jingïalang u dei u Bah Nassar Marweiñ , MDC ka Ranikor , u bym don hapdeng ka met ka ba koit ba khiah .
Hadien ba la wai ka jingïalang ka ba la neh kumba shi kynta tam ha Pinewood Hotel , u Bah Teiñwell ryngkat ka jingïadonlang u Bah Lambor Malngiang , Chairman ka PDA , Bah P.N.Syiem , Chairman ka KHADC , ha ba ïa kren bad ki nongthoh khubor , u la ong ba kane ka jingïalang ka m pat lah ba n weng ïa ki jingeh bad ka n hap ba n ïa kynduh biang .
" Ngi n sa ïa kynduh biang ha kane ka taïew ba n weng ïa ki jingeh ” , la ong u CEM , u ba long ruh u Chairman ka UDA .
Hynrei ha ba la kylli kiei kita ki jingeh , ki nongïalam ka UDA ki m shym la lah ba n pynshai ne ba n ong eiei .
Na ka liang ki 6 ngut ki ba la weng noh ïa lade na ka UDA , kata u Bah Victor Rani , Bah Mitchel Wankhar bad Kong Macdalyne Sawkmie Mawlong Ki ba long ki EM bad u Bah Lambor Malngiang , Bah Latiplang Kharkongor bad Bah Gigur Myrthong Ki ba long ki Chairman jong ka Committee bapher bapher ha Council , Ki m pat weng satia ïa ka shithi iehnoh kam jong ki .
Kane ka jingbym lah ka UDA ba n poi sha ka jingïabeit wat hadien kane ka jingïalang , ka la wanrah ka jingpyrkhat ha ki ba bun , ba lehse ka jingeh ka m dei tang na ka jingdawa pynkiew ki MDC ïa ka Special Plan Assistance ( SPA ) hynrei ki dang don shuh kiwei pat , ïa ka ba ki nongïalam ka UDA ki m treh ba n ïathuh .
Da kane ka jingbym lah ki MDC ka kynhun liang synshar ba n poi sha ka jingïabeit , ka mut ba ka UDA , ka dang synshar ïa ka EC jong ka KHADC kum ka kynhun bym don ka jingbun briew ne ka bym don majority , namar ha ka ïingdorbar ka ba don 30 ngut ki dkhot ka UDA ka don tang 13 ngut ki MDC .
﻿” Ki nongïalam Congress bun synrap jingmut , ki dei ba n kylli shuwa na u Dr. Mukul Sangma , balei u m shym la pyntreikam ïa ka InNER Line PermIT ( ILP ) ha ba u dang long Chief Minister , namar ka High Level Committee ( HLC ) Ka ba thung da ma u hi , Ka ba la buh Chairman ïa nga , ka la dep phah sha u naduh u November 2012 , ba katei ka kynhun HLC ka dawa beit ba n pynrung noh ïa ka ILP ha Meghalaya , “ ong u Bah BindoM. Lanong .
Ha u kyrwoh ba la phah mynta ka sngi u Blei , u Bah Bindo u ba long ruh u Symbud Myntri Rangbah barim ka Jylla , u la ong , “ Ba n shu pynkynmaw , u Dr.Mukul Sangma , Chief Minister , da ka Notification ka ba 4 . 9 . 2012 u la jied hi bad pynmih ïa ki kyrteng jong ki saw ngut ki Minister jong u , Bah P.Tynsong , Dr. R.C.Laloo , Bah H.D.R.Lyngdoh bad Kong Ampareen Lyngdoh kum ki dkhot katei ka HLC .
Nalor kitei u la thung sa 3 ngut ki MLA , 3 ngut ki CEM ka jylla , 3 ngut ki Khlieh Nongsynshar Hima , 3 ngut na ki kynhun Civil Society kyrpang bad sa 3 ngut na kawei kawei ka seng NGO , ki ba kynthup ïa ka KSU , JSU , FKJGP bad 6 tylli kiwei pat .
La thung ruh ïa u Bah Jopthiaw Lyngdoh IAS kum u Secretary katei ka Committee ” .
" Nga la lyngngoh ha ba la mih katei ka hukum ha thmit jong ka election 2013 , ha ka ba nga la ong ïa u Dr. Mukul ba ka n bha ba ka n shimti ïa kane ka kam da ka sorkar Thymmai , ka ba n sa wan shen , hynrei u m shym sngap , ” ong u Bah Bindo bad bynrap , “ ha ba la hukum u Khlieh , nga la lum ïa ka jingïalang jong kitei ki kynhun baroh ha Meghalaya Secretariat bad hadien 3 sien ba la ïa shong , tang kawei ka sur jong ki ba bun ka la mih , ba la don kam noh ïa ka ILP ha ka jylla ” .
Kumta la phah sha u Dr. Mukul ïa ka jingsngew katei ka kynhun HLC Tangba Ba n ym long shiliang ïano ïano , ïa ka jingsngew jong ki katto katne ngut ki ba ai jingmut la ka jong ruh la phah lang .
la phah ruh ïa ki kot memorandum ba la ïoh pdiang da ka Komiti , u la bynrap .
“ Ka ba pynkyndit pat ïa baroh ka long ba ha ka election 2013 ba la wan biang ka Congress bad u Dr.Mukul Sangma ruh u la shimti sa shi sien kum u Chief Minister , balei u m shym pynrung bad pyntreikam ïa ka ILP ? Ha ka jaka ka ILP u Dr. Mukul u la pynrung pynban da ka aiñ , Shongwai Iing 2013 ( LandloRD and Tenancy Act 2013 ) , Ka ba dap da ki jingduna suda , ” ong shuh shuh u Bah Bindo .
“ Kumta kane ka long tang ba n pynkynmaw ïa ki nongïalam Congress , ïa kaei ka ba baroh ki dang ïa kynmaw lut bad ha kajuh ka por ba n kylli na ki , la ki don aiu eh ka ba long kyrpang , kat haduh ba ki da dawa ba n khot ïa ka Dorbar kyrpang ka Assembly ba n ïa kren halor kane ka kam , ” u la ong bad bynrap , “ lada dei ba n ther ïa ka jingbakla u Mukul te baroh ki ba n ïahap jingmut ba n khot noh marmar ” .
﻿U Chief Electoral Officer , ka Jylla Meghalaya u Bah Frederick Kharkongor u la ïa thuh ka jingpynrung kyrteng ki samla lud ha ka Electoral Roll ka kham kiew ha Meghalaya ha ba ïa nujor bad ka jingpynrung kyrteng ha kylleng ka ri India .
“ Ka jingpynrung kyrteng ki samla lud ha India ka dang long tang ar percent .
Katba ka jingpynrung kyrteng ki samla ha Meghalaya ka long 4.26 percent haduh u bnai Kyllalyngkot .
Kane ka jingpynrung kyrteng jong ki samla ki ba la kynjoh ïa ka rta ka ba 18 snem ka n dang kiew tang shu lum ïa ka jingkheiñ khatduh na ka Electoral Roll , ” ong u Bah Kharkongor ha ba kren ha ka #GoVote Open Mic ka ba la long ha Cafe Shillong hynnin ka sngi thohdieng .
Une u Chief Electoral Officer ka Jylla la ïa thuh ba 76,000 hajar ngut ki samla nongthep vote ki la pynrung kyrteng haduh u bnai Kyllalyngkot .
“ Ngi dang khmih lynti shuh shuh ba kane ka jingpynrung kyrteng ka n dang kiew sha ka 80,000 hajar ngut bad kynthup ruh ïa ki samla ki ba dang shu pynrung kyrteng thymmai ki ba n sa ïoh thep vote nyngkong eh ha ka elekshon Lok Sabha ka ba n sa long ha ka 11 tarik mynta u bnai , ” ong u Bah Kharkongor .
Ha ba kren halor ka jingpynlong ïa kane ka prokram , u Bah Kharkongor la ong ba ka jingpynlong jong ka tnat Election ïa kane ka prokram ha Cafe Shillong ka long namar ba kane ka jaka die jingbam ka dei ka ba ju khring bha ïa ki paidbah nongbam .
“ Dei kum kine ki rynsan bad ki khep ki ba lah ba khring bad ba n pynsngewthuh sha ki samla ba ki n pyndonkam ïa ka hok thep vote .
Ki sur jingrwai ki dei shibynta jong ka lariti ka imlang ka sahlang jong ngi .
Ka jingrwai bad ki nongrwai syiang ryndang ki dei ba n mih shakhmat ba khring ïa ki nongthep vote ki ba dang khie dang san .
Ngi la don ka jingïadei ka ba la slem bha bad ka SummerSalt ba n pynsaphriang shaphang ka jingthep vote lyngba ki sur jingrwai .
” U la ong ruh ba kane janmiet ka n rah ïa u kyrwoh lyngba ka rynsan Social Media bad bun na ki nongwan bam ha kane ka sngi ki n sa long ruh ki nongrah khubor shaphang kane ka jingjia ka ba ki m poi pyrkhat ha ka jingim jong ki .
Shuh Shuh u la ong ba ka tnat Election ka la pynmih ruh ïa ki Animations bad shna ruh ki Video ba la pyni ha ki Cinema Hall ba n pynurlong ïa ka jingthmu jong ka Election Commission ba ym dei ba n ieh noh wat tang uwei ruh u nongthep vote .
Ha ba kylli , u la ong , “ ki nongthep vote ba dang thymmai ki dei ba n leit sha ki Polling Station bad ba n thep ïa ka Vote .
Ba n pyrshah da ka ba ki m leit thep ïa ka Vote ka pynpaw ba ki la pyndem noh ïa ka hok la jong .
” Ha Kane ka janmiet , ka kynhun tem SummerSalt ka la tem ïa ki sur jingrwai ha ka Khasi bad phareng ba n pynbyrngia ïa ki nongwan bam ha Cafe Shillong .
﻿U MLA ka Mawlai Constituency Bah Process T.Sawkmie u la kyrpad ïa ka sorkar Meghalaya Democratic Alliance ( MDA ) ba ka n pynjlan shuh shuh ïa ki sngi pynrung kyrteng ïa ki paidbah hapoh ka Meghalaya Health Insurance Scheme ( MHIS ) - IV ha Mawlai .
“ Nga kyrpad jur ïa u Myntri ka koit ka khiah Bah A.L.Hek ba u n pynjlan shuh shuh ïa ki sngi ba n pynrung kyrteng ïa ki paidbah hapoh ka MHIS - IV ha ki kyntoit bapher bapher ka Shnong Mawlai “ ong u Bah Process .
Lah ba n kdew ba ka skhim MHIS - IV ka la sdang treikam biang ha Jylla naduh ka 1 tarik u Rymphang mynta u snem bad lyngba kane ka skhim , kawei ka Longïing ka don hok ba n ïoh ïa ka Insurance ba kot T.5 Lak ha ba leit phah sumar ïa ka jingpang jingshitom .
U Bah Process u ong , ka thong jong ka MHIS - IV Ka n nym poi sha ka ba jop lada ka jingpynrung kyrteng ïa ki paidbah ka m long ka ba la leh pura ne ba n pynthikna ba man u nongshong shnong ka Jylla u don kyrteng ha kane ka skhim .
Ha ba kdew ïa kaei ka ba jia ha ki kyntoit ka Shnong Mawlai , une u MLA u ba dei ruh u Chief Whip ka Liang Pyrshah ha ïing dorbar Thaw Aiñ ka Jylla u la ong “ Ki paidbah ki la ud ba ka Tnad ka koit ka khiah ka la buh lyngkot palat ïa ka por bad ki sngi ha ka ba n pynrung kyrteng ha ki Shnong ki Thaw ” bad bynrap “ Bun ki Longïing Ki m shym la ïoh lad satia ba n pynrung kyrteng ïa lade ba n ïoh ïa kane ka skhim ka ba la ai shibun ki jingmyntoi ha ka pang ka shitom ” .
Kat kum ka jingong jong u , “ Ka jingbuh lyngkot palat ïa ki sngi pynrung kyrteng ka la pynduhlad khamtam ïa kito ki Longïing ki ba hap ba n beh ïa ka bylla bad ka kamai jakpoh ” .
U Bah Process u ong ha ka jingshem jong u , ki Longïing ha man la ki kyntoit , ki hap ba n ieng laiñ baroh shi sngi ba n ap ïa ka pali ha ka ba n ïoh shondur na ka bynta ba n ïoh ïa ka MHIS CaRD .
U Ong , ki kyntoit ha Mawlai ki dei ki ba la heh bad u Nongshong shnong u dei u ba la bun bha ... Ba n pynlong ïa ka jingpynrung kyrteng ba tang 03-Jan sngi ka m long ka kam ka ba suk ha ka ba n pynthikna ba la kdup lut ïa baroh ki Longïing ka Mawlai ha kane ka skhim jong ka sorkar Jylla .
Namar Kane , une u MLA u la buh ka jingkyrpad ïa u Myntri ka Tnad ba u n nang pynjlan shuh shuh sa katto katne sngi ïa ki jingpynrung kyrteng ha ki kyntoit bapher bapher jong ka shnong Mawlai bad ba n buh ruh ïa ka jaka ( Centre ) hapoh ka Tnad ka ba n khmih beit thik tang ïa ka jingpynrung kyrteng ïa ki paidbah ki ba dang shah ieh shadien ba n ïoh ïa kane ka skhim .
﻿Ka tnat Election jong ka Sorkar Jylla ka la trei shitom ba n pynlong rynsan bapher bapher ba n khring ïa ki samla lud ba dang khie dang san ki ba la kynjoh sha ka rta ka ba 18 snem ba n pynrung kyrteng ïa lade ha ka Electoral Roll bad kumjuh ba n pynlong ruh ïa ki jingpynshai paidbah ki ba ïa dei bad ka elekshon .
U Chief Electoral Officer ( CEO ) u Bah Bah Frederick Roy Kharkongngor ha ba kren shwa ba n khaweh lama ha ka jingpynmareh saikl ka ba la long mynta ka sngi saitjaiñ ha nongbah Shillong u la ong , “ kane ka long kum ka jingkyntu ïa ki paidbah ba ki n ïa mih ha ka sngi thep Vote ba n jied ïa u Nongmih khmat da ka ba ïa shim bynta ha ka sngi thep vote ” .
U la ong , “ ki don ki briew ki ba leit ba n thep vote bad kane ka jingleh ka m dei ka jingïaleh pyrshah jong ki , hynrei ka jingbym leit ba n thep vote ka pyni ba phi la pyndem ïa ka hok ka jong phi da ka ba khlem thep ïa ka vote ” .
U la kyntu ba dei ba n ïa mih paidbah ba n pyndonkam ïa kane ka hok ba ka Riti Synshar jong ka Ri India ka la pynkupbor ha manla u wei pa uwei u nongshong shnong ka ri India .
Ba n pynshlur ïa ki paidbah ba ki dei ba n pyndonkam ïa ka hok ki dei ba n ïa shim bynta ba n leit thep ïa ka Vote ha kane ka sngi u CEO u la kaweh ïa ka lama na ka bynta ki lai tylli jingïakop niah saikil , ka jingïakop niah thuk thuk “ Royal Enfield ” bad ka jingpyninam ïa ki kali Jeep ki ba la rim tam ha kane ka nongbah Shillong ki ba la shna naduh u snem 1947 .
La sakhi lang ha kane ka sngi , da ki heh ophisar ka Sorkar Jylla , ba kynthup ïa u District Election Officer , ka Superintendent of Police ka EaST Khasi Hills , u Superintendent of Police ( City ) ka nongbah Shillong bad kiwei kiwei .
﻿U khlur ak phlim ba la kylla long u nongmihkhmat u Shatrughan Sinha ha ka sngi saitjaiñ u la pynïasnoh noh sha ka Congress , ha ka sngi rakhie ïa ka Sansthapna Diwas lane ka Foundation Day .
U Sinha u la kynthoh ruh ïa u myntri rangbah duh jong kane ka ri u Narendra Modi bad u heh jong ka party Amit Shah bad ong ba ka tamasa jong uwei , bad ar ngut pat ki shipai , baroh ki la sdang na ka ophis jong u myntri rangabah duh , u la kam ruh ba ki myntri ki m lah satia ba n trei kylluid ïa ka kam .
Ha ba ïa kren bad ki lad pathai khubor u la ong " ngi la sakhi kumno ka riti shynshar laitluid ka la kylla long sha ka jingshynshar don bor .
Halor ka jingshah weng u nongïalam barim jong ka BJP u L.K. Advani na ka jaka ba u juh ïa khun barabor , U Sinha u la ïa thuh ba u , " Advani ji u la shah pynkynriah noh sha Mardarshak Mandal ka jaka ka bym pat juh pynlong kawei ruh ka jingïalang .
U la ong ruh ba ki la leh ka juh ïa u Jaswant Singh , Yashwant Sinha .
" Ha ka ba ïa dei pat bad ka jingkylliang ïa ka pisa ba ka dei ka scam ka ba heh tam ; u Sinha u la ïa thuh " ka dei ka rai jong u briew u bym don ka jingmut jingpyrkhat , u la banjur ruh ba bun na ki briew ki la ïap tang na ka daw ka jingkylla ïa ka pisa .
U Shatrughan Sinha , u n sa ïakhun kum u kyrtong jong ka liang pyrshah na Bihar Patna Sahib , ka konstituensi ka ba u la bat la 10 snem .
U Sinha u la ïa thuh ruh ba u heh jong ka Rashtriya Janata Dal u Lalu Yadav u la ai jingmut ban leit pynïasnoh bad ka Congress .
Ha u bnai kyllalyngkot u , Sinha u la ïaid lait na ki kyndon party da ka ba leit don lang ha ka jingïalang ha ka nongbah Kolkata ba la pynlong da ka Mamata Banerjee .
﻿U kyrtong MP jong ka BJP na Shillong Parliamentary seat , Bah Sanbor Shullai ha ki jingkren paidbah ha Byrnihat , Nongpoh bad Ummulong u la ong ba un ïa kren bad ïasaid ïa ka jingeh jong ki nongrep bad ruh ïa ki nonghikai lada ki paidbah ki ai ïa ka jingjop ha kane ka elekshon MP ka ban sa long shen ha ka 11 tarik mynta u bnai .

Utei U kyrtong u la ong ba tad haduh mynta ym pat don satïa ki ban kren halor ka ishu jong ki nongrep ha ka jylla watla ki nongrep ki mad bad kynduh ïa ki ba bun ki jingeh .

U la ong ba kumba long ha kiwei pat ki jylla ba don ka jingmap ei ïa ka ram nongrep , Kum katei ka sienjam ka dei ruh ban trei kam ha Meghalaya .

Shuh shuh u la ban jur ïa ka jingdonkam ban don ka jingrep ïa ki jhur khlem pyndonkam dawai namar katei hi ka n ïarap ïa ka rep ka riang ha ka jylla .

Ha ba kren pat halor ka ishu jong ki nonghikai , utei u kyrtong u la ong ba ki nonghikai ki la shah knieh noh buh ki hok jong ki .

" Lada nga jop , ngan ïa kren bad ka sorkar pdeng halor ka jingeh ba ki nongrep bad ki nonghikai ki kynduh " .

Nalor kata , u ong ruh ba baroh ar tylli , kata ka Congress bad ki party riewlum ki ju pajut kti tang bad ki ba riewspah hynrei ka party ka ba peit ïa ki duk ki suk dei tang ka BJP .

U la ïa thuh ruh ba ki don bun ki skim ba la pyllait da ka BJP kynthup naduh ka jingai LPG ei ïa ki ba duk , ka ram MUDRA , ka Health Insurance na ka bynta ki ba duk bad kiwei kiwei .

Shuh shuh u ong ruh ba ki paidbah kin ym mon shuh ïa u kyrtong ka Congress bad ha kajuh ka por kin ym phah ïa ki party riewlum bad dei na kata ka daw , ka BJP ka don ka jingkyrmen ka ba khraw .

Kane ka long katkum ka kyrwoh ba la phah da ka ophis jong u kyrtong ka BJP , Bah Sanbor Shullai .
﻿Ki nongïalam ba kynthup ïa ki MLA bad Myntri Sorkar ka Kynhun Meghalaya Democratic Alliance ( MDA ) hynne ka sngi saitjaiñ ki la hiar sha ka shnong Pynursla lah ba n pan jingkyrshan ïa u kyrtong ka MDA , u Dr. Jemino Mawthoh u ba n aireng ha ka elekshon sha ka Iingdorbar Thawaiñ Lok Sabha na Shillong Parliamentary Constituency ka ba n sa long ha ka 11 tarik mynta u bnai .
U Working President ka People’s Democratic Front ( PDF ) , u Bah Banteidor Lyngdoh , ha ba kren ha kane ka jingïalang ba la pynlong ha Iew Pynursla , u la ong , “ ka la ka por ka ih ba dei ba n ailad noh ïa ki Seng Riewlum na ka bynta san snem .
Watla bun na ki paidbah ki m shim khia ïa ka Elekshon MP , hynrei kynmaw ba kane ka elekshon MP ka dei ka ba donkam bad ka ba kongsan haduh katta katta namar kum ka jaidbynriew ngi mad ïa ki jingeh bad ngi donkam ruh da ki briew la jong ki ba don ïa ka jingkitkhlieh ki ba n kren ïa ki jingeh ha ka Parliament .
” Ha ba kyntu ïa ki paidbah ba n kyntait ïa ka Congress , u la ong , “ ngi la dei ba n kylliang noh da uwei , namar ba ka Congress ka dei ka ba la iuhroit .
Ha ba ngi ïa kren ïa ka jingeh na ka ingshah sloit bor ki Rangbah Shnong , u Mukul Sangma u shu sngap man .
Ha u snem 2014 ka long thik pathik kumba shah khlong u dohnud jong ka synshar shnong synshar thaw .
Ngi khlem ap hynrei ngi la wad ïa ki lad ki lynti bad ha u snem 2015 ngi la wanrah ïa ki jingpynkylla thymmai ha ka United Khasi & Jaiñtia Hills Autonomous District ( Appointment and Succession of Chiefs and Headmen ) Act , 1959 ha ka Rules 15 Jong ka Clause 5A and 5B khnang ba n pynkup bor biang ïa ki Syiem , ki Sordar Shnong bad ki Rangbah Shnong namar ba ka Sorkar Congress ka la wanrah da Ordinance .
” Ym tang katta , ngi la ïoh pynbiang ïa ka bor jong ki Khlieh Nongsynshar Shnong lyngba ka hukum ka ba wan na ka Supreme Court , ” U la ong .
U la pynpaw ruh ka jingshahniah ha ki paidbah ka Pynursla Constituency kumba ki la ai ka jingshahniah ha u MLA u Bah Prestone Tynsong ki n ai lad noh ruh ïa u Dr. Jemino Mawthoh U ba la biang ka kyrdan jingnang jingtip bad u ba n long u nongmihkhmat kum u MP na Shillong Parliamentary Seat .
“ Na Kane ka Constiteuncy ngi n ïoh ïa u namtam bad lada bakla ka n long pat ka jingjah burom ïa u Symbud Myntri Rangbah , u Bah Prestone Tynsong , ” u la ong .
“ Klet noh ïa ka ba la dep bad ngi dei ba n shimkhia ba ka seng Riewlum ka n pynsngew ïa ki jingeh ha Parliament namar ba ki National Party ki m pyrkhat ïa ngi ki riewlum hynrei ki pyrkhat tang na ka bynta ka jingmyntoi jong ki shimet , ” u la bynrap .
U Vice President ka United Democratic Party ( UDP ) u Bah Allantry Franklin Dkhar , ha ba kren ha kane ka jingïalang u la ong , “ ka Congress bad ka BJP ki dei kijuh kumba long ka pisa .
Dei tang ki seng riewlum ki ba sngwewthuh ïa ki jingeh .
“ Kumba ki paidbah ki ju angnud ïa ka jingïatylli ki seng riewlum , mynta ka kynti ruh ngi la ïa tylli bad ka shong pat sa ha phi ki paidbah , ” u la ong .
Ha ba kynthoh ïa ka Congress , u la ong , “ ka Congress ka dei ka party ba nyngkong eh ba n khang bam doh masi bad dei ka Indira Gandhi Ka ba thoh shithi sha ki 14 tylli ki jylla ba n khang ïa ka jingbam doh masi .
Ka BJP ka la bud ïa ka jingleh ka Congress bad ka la nang pynjur shuh shuh ba n khang bam doh masi .
“ Ki nongïalam Congress ki la trei shitom ba n khanglad noh ïa ki Hindu ba n kylla Kristan ne Muslim ne sha kiwei ki niam .
Ki la pyrshang wanrah ïa kita ki Anti Convertion Law ne ka Aiñ Ka ba khang ba n kylla niam .
Ha Himachal Pradesh ka Congress ka la shna ïa kane ka Aiñ u la ong bad bynrap , “ ka Congress hapoh ka jingïalam u Tarun Gogoi mynba u dang long u Myntri Rangbah ka Asam , ka la mynjur ïa ka rai bad ka don ruh ka Cabinet Noting ba ki la dawa bad India ruh wat ha Parliament ba dei ba n shah ïa ki Hindu na kylleng ka pyrthei khamtam na Pakistan , Afganistan bad Bangladesh ba ki n long ki nong India lada ki wan poiwir ha India .
Ha kane ka jingïalang , la ïoh jingkren ruh na u MLA ka Nongstoiñ Constituency , u Bah Macmillan Byrsat , na u MDC ka Langkyrdem - Laitkroh Constituency u Bah Ryngkatlang Lyndem , u Bah Jansing Tynsong bad kiwei kiwei .
﻿Ka sorkar Jylla lyngba ka tnat Disaster Management bad i bor Shipai ki la long ki ba la pynkheh bad ki ba peitngor lypa na ka bynta ba n ai jingïarap bad ba n ai jingïada ïa ki paidbah ha kano kano ka khep lada jia kino kino ki jingshahlynshop ha ka eriong “ Fani ” ka ba wan na ka duriaw Bay of Bengal ka ba n sa ïaid lynti sha kane ka thaiñ Shatei Lammihngi katkum ka jingïada jong ka India Meteorological Department ( IMD ) lashai ka sngi saitjaiñ .
U Myntri ka tnat Disaster Management u Ma Kyrmen Shylla , ha ka jingïakren bad ki lad pathai khubor u la ïathuh ba ka tnat ka la dep ai jingbthah sha baroh ki Deputy CommissioNER jong ki District ka Jylla ki ba long ruh ha ka juh ka por ki Chairman jong ki District Disaster Management Authority ( DDMA ) ba n long ki ba pynkhreh ha ki Emergency Operation Center bad kumjuh ruh ïa ki District Incident Response Team na bynta kane .
Katkum ka jingbthah na ka Executive Director jong ka SDMA , ka Kong I.Mawlong , kine ki kynhun ki n ïoh ruh ka jingïarap na ka National Disaster Response Force ( NDRF ) Ki ba la pynkhreh lypa ba n ai jingïarap kyrkieh ha kano kano ka khep ka ba donkam .
“ Na ka liang ka tnat Disaster Management ngi la bthah ïa baroh ki shnat trei kam ka sorkar ba ki n long ki ba la pynkhreh , ki ba kynthup ruh ïa ki Deputy Commisioner , ki Block Development Officer , ka tnat Meghalaya Energy Corporation Limited ( MeECL ) .
Ngi la bthah ruh ïa ki District Incident Response Team ba ki n peitngor lypa ba n pynbiang ïa ka bam ka dih bad ki bad ki dawai dashin sha ki paidbah ha ki jaka ba jia ka jingshahlynshop ha ka eriong , ” u la ong .
“ Ngi la pan jingïarap ruh na ka kynhun National Disaster Response Force ( NDRF ) na Guwahati Ba n wan sha kane Jylla na ka bynta ba n ai jingïarap ïa ki paidbah , ” u la ong .
“ Baroh Kawei ka jylla ngi hap ba n long ki ba la pynkhreh namar ngi m tip lypa sha kino ki bynta kane ka eriong ka n ktah lashai ka sngi , ” u la ong .
“ Ngi kyntu ïa ki paidbah ba ki dei ba n long ki ba phikir hynrei ki m dei pat ba n long ki ba tieng biej namar lada ngi tieng ïa lade ngi n ym lah pat ba n ïarap ïa kiwei , ” la kyntu une u Myntri ka sorkar Jylla .
“ Ha kine ki lai sngi ngi la bthah ruh ïa ki doktor ba ki n kloi ba n ai jingïarap lada kano kano ka jingmynsaw na ka liang ki paidbah , ” ong u Ma Kyrmen bad bynrap , “ naduh kine ki lai sngi ba ngi la ïoh jingtip ba ka n sa wan kane ka eriong ngi la pynkhreh lypa ba n kham ai jingïada shwa nyngkong eh ïa ki mynsiem briew watla kane ka eriong ka n pynjurlor ïa ki iing ki sem ne kino kino ki jingtei .
” Ha Ka ba ïadei bad kane , na ka liang ong ki Shipai Suiñ ( Indian Air Force ) kumjuh ruh ki Shipai Duriaw ( Indian Navy ) ki la long ki ba la khreh ba n ai jingïarap lada jia kano kano ka jinglynshop jong ka eriong Fani .
U Public Relation Officer ( PRO ) jong ki Shipai , u Wing Commander Ratnakar Singh ha ka jingïakren bad ki lad pathai khubor u la ong ba u Air Marshal Sandeep Singh , SASO HQ EAC u n pynïaid ïa kane ka “ Operation ” ka ba la pynkhreh lypa .
U la ïathuh ba ka Headquarter jong ka Eastern Air Command ( EAC ) , Shillong ka la pynkhreh haduh 4 tylli ki Liengsuiñ AN32 bad 5 tylli ki Helicopter ba n ïarap na ka bynta ba n pynpoi ïa ki marbam mardih bad ki dawai dashin sha ki jaka ba ki paidbah ki mad ïa ki jingshah lynshop ha kane ka eriong bad lada donkam wat ba n pynkit ïa ki ba mynsaw sha ki jaka ai sumar .
Kumba ka long mynta , ki paidbah ki la long lypa ki ba la husiar hadien ba ka Jylla ka la mad ïa ka jingther u slap u ba jur naduh kine ki sngi baladep khamtam hadien ba ka eriong “ Fani ” ka la syllad ïa ki bynta jong ka Odisha bad kiwei kiwei .
ka kur thangkhiew laikpoh , hadien ba ka ioh ïa ka rai na ka high court jong ka meghalaya mynha ka 23 tarik u jymmang , ka ba la kyntait ïa ka jingbymithuh shuh jong ka khasi hills autonomous district council , katba kum ka hukum jong ka , ka ba 11 tarik risaw 2012
halor kane ka jingjop ka seng kur thangkhiew lai-kpoh bad ki rangbah kur ha ka jingialang ka ba ka long ha ka 29 tarik jymmang 2013 ha ophis treikam jong ka kur ha nongkseh ka la shim ïa ka rai ba ki rangbah kur bad ki nongkitkam jong ka seng kur ki n leit jurip noh kloi ïa ka khyndew kur ki ba don ha riangdo , mawiong , golflink , umdithar da ka global positioning system ( gps ) bad ba n ai jingthoh sha u syiem ka hima mylliem ha ka ba iadei bad ka kam basan nongkseh
la rai ba hadien ka gps survey ka n don ka jingiasam bynta noh ïa ka khyndew kur , khamtam eh ïa kito ki kur ki bym don wat tang i tnum iing
nalor kane ka n don ruh ka jingiasam bynta sha ki kur shynrang bad kynthei ki ba ju trei ha ka rep ka riang kumba la sam bynta da ka nuksa ha ka kpoh busla
ka seng kur ka sngew dei ruh ba n kham ailad ai lynti ïa ki shynrang ba ki n long ruh ha ka juh ka por kum ki nongiada na ki nongtap pud bad ki nongdie tuh ïa ki khyndew kur kumba la thmu teng da u rangbah kur barim
kum ba n shu pynkynmaw biang ka kur thangkhiew lai-kpoh ka m sngew dei ne don jingthmu ba n die tuh ïa ka khyndew kur hano hano ruh kumba la pynmih hukum bad jingmana na ka ophis jong u syiem ka hima mylliem ha u snem ba la dep
kane ka long katkum ka kyrwoh ba la phah da u bankhrawnam thangkhiew , bf thangkhiew bad o.thangkhiew rangbah kur thangkhiew lai-kpoh
u myntri rangbah ka jylla , u dr. dr. mukul sangma u la pynpaw ïa ka jingsngew khia ïa ka jinghiar ki ba kwah ba n shim ha ka kam rep kam riang
ka jinghiar ki ba kwah ba n shim ha ka rep ka riang ha kine ki phewsnem kumba la kdew da ka khana sumari ka dei ka jingsngew khia ïa ka sorkar bad ka jylla ; u la ong haba pynlait ïa ka khana sumari 2011
kat kum ka khana sumari 2011 , ka jingdon jong ki nongrep ka la hiar na 17.7 percent ha u snem 2001 sha ka 16.7 percent ha u 2011
ka jingdon jong ki nongrep ne ki ba shim khia ha ka rep ka riang kat kum ka khana sumari 2011 ka long 1,98,364 ka ba long 16.7 percent
ha kajuh ka por , ka jingdon jong ki nongrep ka la hiar na ka 48.1 percent ha u snem 2001 sha 41.7 percent ha 2011
ka jylla ka la ioh jingkheiñ ba don 4,94,675 ngut ki nongrep ha u 2011
hynrei ka ba sngew phylla ka long ba kumba 80 percent na ki nongshongshnong ka jylla ki im sha nongkyndong
u dr. mukul u la ong ba ka sorkar ka la dep pynmih ïa bun bah ki skhim ba n pynkhie im bad ba n pynkhlaiñ
katkum ka jingkheiñ , ki briew na nongkyndong ki la kiew na ka 78.9 sha ka 79.9 percent ha ka jylla baroh kawei katba ha sor ki hiar da 1 percent ha ka khana sumari 2011 na ka khana sumari 2001
uwei u khyllung u ba kyrteng u dawan biangmi khariah ba dang shi snem tam , khun jong i kong waniroy khariah , ba ka shnong trai jong ki dei na nongjngi , u la khlad noh hadien ba u la ngam jyllop ha kawei ka pukri um ka ba don ha syndah ka quarter ka ba ki sah ha kyrpong ka sp ophis ha iawmusiang jowai , west jaiñtia hills district
kane ka jingjia ka la jia mynta ka nohphaisngi , ha ka por kumba 4 : 30 eiei bad ka daw ba jia kane ka jingjia ba sngewsih ka long namar ba ym don ba sumar ne ker ïa kane ka tyllong um mynta la 25 snem kynthih bad kane ka m dei ka sien ba nyngkong ba ki khynnah ki hap , tangba ka dei kane ka sien ba nyngkong ba wanrah ka jingsngewsih
uwei u rangbah briew u la wan pyndem ha ki pulit ka sohra ha kane ka sngi saitjain
une u briew la tip kum u banai borlang mawa ( 30 snem ) na shnong mawshamok ka ba don ha ka thaiñ sohra
kaktum ka khubor na ki pulit , la iathuh ba une u runar u la leh beijot ïa iwei i khynnah ba 12 snem na kane ka shnong hi
kane la jia ka long ha ka taiew ba ar jong u jymman
ki pulit ki la iathuh ba une u runar u la byrngem ïa itei i khynnah ba n ym iathuh hano hano bad lada in iathuh un sa shim wat ïa ka jingim jong i
ki pulit ki la iathuh ba ïa itei i khynnah la phah leh ïa ka medical test ha lawmali bad kumjuh ïa utei u ba shah kynnoh
uwei u briew u la shah kem ha ki pulit ha kane ka sngi u blei halor ka jingkynnoh ba u leh khlem akor ïa kawei ka longkmie da ka ba ktah ïa ka jinglong kynthei jong ka
u sp ka east khasi hills u bah mariahom kharkhrang u la ong ba une u ba shah la tip kyrteng kum u baiakor rani ( 19 snem ) ba sah ha lapalang myrboh
u sp u la ong ba une u briew u la leh khlem akor ïa kawei ka longkmie ka ba sah ha nongrim da ka ba ktah na ka bynta shadien jong ka bad na khmat
hadien ba la ioh ïa ka jingujor , ki pulit ki la kem noh ïa utei u briew bad la rejistar case ha laitumkhrah
u parliamentary secretary ba dei khmih ïa ka tnat ka kit ka bah bad kiwei kiwei jong ka sorkar meghalaya , u ma stephenson mukhim ha ka jingkren jong u kum u kongsan ha ka jingplie pyndonburom ïa ka jingrakhe ïa ka jingdap 125 snem jong ka balang unitarian ha ka shnong nongtalang , u la ong ba ka jinghikai jong ka balang ba n burom ïa kiwei pat ki jingngeit ñiam ka dei ka nongrim ka ba kane ka pyrthei mynta ka donkam
u kongsan u ba plie pyrda ïa ka jingrakhe ba shi snem lynter ïa ka quasqui centenary u la ong ruh ba u sngewtynnad ba n tip ba kane ka balang ka hikai ïa ka jingialong kawei bad ka jinglong shipara u khun bynriew ha ka pyrthei
kum ka ri bad ka jaitbynriew ngi dei ba n kiar na kito baroh ki ba pyniapait ïa pra ïa ngi , la ong shuh shuh u ma mukhim bad ngi dei ba n ioh jinghikai ïa kane ka jingshisha na kane ka balang
u kongsan u la iaroh ruh ïa ka jingshakri jong kane ka balang ïa ka shnong nongtalang lyngba ki skul bad kiwei pat ki jingknerkti jingiarap
lah ba n pynkynmaw ba ka balang unitarian ha nongtalang ka dei kawei na ki balang mane wei blei ki ba rim tam ha kine ki thaiñ
la seng ïa kane ka balang da u rev. hiah pohlong ryngkat bad ka jingsynran jong u para jong u ; u riang pohlong bad kane ka balang ka ba la sdang naduh ka snem 1889 , ka dei ka ba ar hadien ka balang jowai ka ba la seng da u nongseng rangbah u hk singh lyngdoh nongbri
nalor ka jingrwai na ki khynnah bad samla jong kane ka balang , la ioh ruh ïa ka jingkren na u rev. e lyngdoh , rev. h h mohrmen , rev. d pariat bad u mdc jong ka war central u ma hollando lamin
u ma j. lyngdoh u ba long u secretary jong ka celebration committee u la iathuh ba ïa ka jingrakhe jubili ba 125 snem jong ka balang yn pynkut ha u bnai nohprah
ïa ka jingialang la pyniaid da u ma biron lyngdoh
ka ksu south west khasi hills district mynta ka sngi ki la pynkup burom ïa ar ngut ki khynnah khasi ki ba la pas bha ïa kane ka exam jong sslc bad hsslc jong mynta u snem 2013
ka evamogricia snaitang ka ba la poi ha ka kyrdan ba nyngkong ha ka top 20 ha ka resol jong ka exam hsslc ( higher secondary school leaving certificate ) bad u cliff richard nongsiej u ba poi ha ka kyrdan ba hynriew ha ka exam jong ka sslc
kitei ki khynnah kidei na ki thaiñ jong ka south west khasi hills
kane ka jingpynkup burom ïa kitei ki ar ngut ki khynnah ka long ba n ai mynsiem ba n nang kyntiew shuh shuh ïa baroh ki khynnah ha ka liang ka pule puthi
jingtrei shitom bad ka jingminot ka jong ki kat haduh ba ki n da poi sha ka thong jong ka jingjop
shuwa ba n pynkup burom ïa ki , u cliff richard u ba dei na ka skul anderson higher secondary school na nongkynbah u la ong ba ka jingpoi ka jong u ha kane ka kyrdan nyngkong eh u la ainguh eh ïa u blei u ba la don ryngkat lang bad u
tied te un sa plie pan te un sa ai la ong u khynnah samla da ka ba shim na ka ktien jong u blei bad u bynrap ba dei ba n long ki ba sngewrit namar ba u blei un kyntiew sha kliar jong u lum
kumjuh ruh i evamogricia snaitang i ba dei na shillong college thlongpleng i la ong ba khlem ka bor u blei ym nym lah ba n poi haduh ha kane ka thong
la ong ba baroh ka dei da ka bor jong u blei ba i la lah ba n kynjoh ïa ka jingpule ka jong i haduh ba in da ioh ba n poi sha ka kyrdan jong ka jingjop
i la iathuh ba mynshuwa i leit ba n pule ïa ka science stream hapoh st. anthony’s college hynrei kane ka jingpule ka jong i ka khlem seisoh bad i la shah rem , watla i la shah rem hynrei i khlem kynran dien bad i la bteng biang ïa ka jingpule ka jong i ha ka ba i leit noh da ka arts stream bad dei ha kane ka jingtur shaphrang ka jong i ba i la lah ba n poi sha ka thong jong ka jingjop
shuh shuh i la ai mynsiem lang ïa kiwei kiwei de ki khynnah samla pule ba ki dei ba n buh ïa ka thong ha ka jingim bad ba n shaniah beit ha u blei bad khamtam eh ha lade
ka jingsngew rit ka kyntiew ïa u briew bad ki khynnah samla pule ki dei ba n tip ïa ka akor ka burom , la ong i evamogricia
ha kane ka jingpynkup burom ïa kine ki khynnah pule u secretary jong ka ksu u bah auguster jyrwa u la ong ba man ba mih ka resol jong ki khynnah matrik bad klas xii , nyngkong eh un peit ïa ki kyrteng katno ngut na ki khynnah khasi ki ba wan shakhmat ha ka examin
u bah auguster u la ong ba ka matrik ka dei ka synjam jong ka jingpule bad ka klas xii pat ka dei ka synjam ka ba n rai ïa ka jingim ka lawei jong ki khynnah samla pule
shuh shuh u la ong ba ka juk mynta ka dei ka juk jong ka jingnang jingstad bad ki kmie ki kpa ki m dei ba n shu pynkut ïa ki khun ki kti tang ka jingpule ba , bcom ne bsc hynrei ki dei ba n ai mynsiem ïa ki ba ki lah ba n leit da kiwei kiwei de ki jingpule ki ba lah ba n ai jingiarap na ka bynta ka lawei ka jong ki
ha kawei ka liang u bah auguster u la ong ruh ba ha peit ha kawei ka liang u la iohi ba duna ki khynnah khasi ha ka liang jong ka jingpule ïa ka technical
lada bun ki khynnah khasi ha ka technical yn nym donkam ïa ki bar jylla ba ki n wan ba n trei hangne hapoh ka jylla khasi bad ki n nym lah ba n knieh ïa u khiewja jong ngi , la ong u bah auguster
u deputy labour commissioner u ba dei ruh u secretary ka task force on child labour , ka east khasi u la pynban jar ba kino kino ki ba pyntreikam ïa ki khynnah ba hapoh 14 snem , ka jingpynshitom ïa ki , ka n long ba n hap shong phatok lai bnai haduh shi snem kynthih
ka thymmei khubor na ka sorkar , ka la ong ba ka sorkar ka pyntreikam da ka child labour ( prohibition and regulation ) act 1986 ka khang pyrshah ïa ka jingpyntreikam da ki khynnah ba hapoh 14 snem ka rta ha ki katto katne ki jait kam , kum ka jaka shoh doh , ot doh , karkhana shna kali ne maramot kali , ki krem tih marpoh khyndew , shong shakri ha iing ha sem , jingtrei ha ki dukan sha , diary , restaurant bad iing basa , jaka sah pynngad , karkhana shna sabon , jaka shna snieh , ki kam misteri trei iing , karkhana shna grill , bad kiwei kiwei
la khang ruh ba n phah trei ha ka ba shna khiew , thang mawshun , shna tala , shna coke ne u dewiong , ki kam ha ka rep ka riang , karkhana ot dieng , shoh mawria , shna tyre , shna khiew , ba n bah um ba n khar tin jot bad kiwei kiwei , shna jingbam , bad kumta ter ter kumba la mana ha ka kyndon jong ka child labour ( prohibition and regulation ) act 1986 bad ka buh ryntih ïa ki adong ha ki katto katne tylli kiwei pat ki jait jingtrei
lada don mano mano ba pyntrei ne shah ba ki khynnah ki n trei da ka ba pynkheiñ ïa kane ka aiñ ki n shah pynshitom da ka ba hap shong phatok lai bnai haduh shi snem bad ka jingshah daiñ kuna ka ba ym duna ïa ka shiphew hajar tyngka haduh arphew hajar tyngka lane baroh ar , la maham u deputy labour commissioner katkum ka thymmei khubor ba la pynlait da ka sorkar
u la byrngem ruh ba kito ki ba pynkheiñ ïa kane ka aiñ , ki n shah trei beit khlem kano kano ka jingmap satia
ka meghalaya people ' s front ( mpf ) ka kynhun liangpyrshah hapoh ka iing dorbar thawaiñ , ka n sa khot ïa ka jingialang jong baroh ki mla liangpyrshah ha kane ka taiew ba n ia kren ïa ka rai jong u lamphang ba n shu thung dkhot tang ïa ki mla ka liangsynshar , ha ki komiti ba pher ba pher jong ka dorbar jylla
ka rai jong u lamphang ka iing durbar ka long ka ba sngew phylla bad ka bym iahap
ngi n khot ïa ka jingialang jong baroh ki mla liangpyrshah ha kane ka taiew ba ia kren ïa kane ka kam
ki mla baroh kynthup na ka hspdp ruh ki n ia don lang ba n ia kren ïa kane ka kam la ong u nongai ktien ka mpf u bah paul lyngdoh ha kane ka sngi u blei
katkum ka rukom , u bah paul u la ong ba ka jingkitkhlieh ïa ki komiti ba pher ba pher jong ka iing durbar thaw aiñ , dei ba n ai lang ka bhah sha baroh ki mla kynthup jong ka liangpyrshah
ha ka jingpynbna ba dang shen , u lamphang u a.t mondal u la rai ba n leh pyrshah ïa ka rukom pyniaid ba ju leh da ka ba thung ïa ki mla ba dei tang na ka liang synshar ba n long ki dkhot jong ki komiti ba pher ba pher , la ong u bah paul
u la ong ba ki mla ka liangpyrshah ki m ym shah ïa kane ka rukom leh u lamphang ka iing durbar thawaiñ ba n shu iuh roit ïa ka hok jong ki
ïa ka ponseti international association ( pia ) yn rakhe lashai ka sngi ka 3 tarik kum ka world clubfoot day ne ka sngi sumar kjat
ka tarik ba la jied ba n rakhe ïa ka sngi kha jong u dr.ignacio ponseti , ( 1914 - 2009 ) u nongshem ïa ka ponseti method ba n sumar ïa ki jingpang kjat
ka cure international india ka la sdang ïa kane ka kam jong ka ha u iaiong , 2009 ba n weng noh ïa ka jingpang kjat
ïa mynta kumba 8191 ngut ki khynnah ki la dep pynrung kyrteng ialade ha kane ka prokram ha ka ri baroh kawei
palat 150 ngut ki khynnah la kha da ka jingpang kjat ha india man ka sngi , ka jingtrei ka cure international india ka long ka ba donkam ba n pynduh noh ïa kane ka jingpang kjat
lyngba ka jingtreikam jong ka cure international india , la pynshai paidbah ba ka jingpang kjat jong ki khyllung dei ba n sumar bha namar ba lada leh sting ka n ialam sha ka jingpang syndon haduh ba n da heh
ka thanat pasture police beat house ha lawmali , shillong ka la shah jied kum kawei na ki thanat , ka ba khuid tam bad ka ba don ka jingiadei bad ki paidbah ka ba biang tam hangne hapoh ka jylla meghalaya mynta u snem 2013
ïa kane ka jingai khusnam la leh da ka altus global alliance bad la pynlong ïa ka jingai khusnam ïa kane ka beat house hynne ka sngi saitjain
kum ïa kane ka jingai khusnam la sdang naduh u snem 2007 bad mynta u snem hadien ba la bishar bha , la ai sha kane ka beat house
u dr.buruah u ba dei u coordinator altus globle alliance jong ka north east u la sam ïa kane ka khusnam sha u officer in charge ( oc ) jong ka beat house u kamlesh p.singh ha ryngkat ka jingiadon lang u additional superintendent of police ( crime ) bah vivek syiem nalor kiwei de
u bah syiem u la ong ba ka long ka burom ba ka altus global alliance ka ba dei peit ïa ka rukom trei kam jong ki pulit ka ba jong baroh ka pyrthei ba n pynkyntiew ïa ka hok jong ki briew bad ba n trei na ka bynta ka jingbha ki paidbah , ka long kaei ka ba sngew sarong ba ka pasture beat house ka n shah jied kum ka thana ka ba khuid tam ha ka jylla
ka jingjied ïa kane ka beat house ka m long ba dei tang ka ba khuid tam hynrei ka dei ruh namar ba ka don ka jingiadei bad ki paidbah ka ba biang
ka mut ba ka jingshakri ka long ka ba dei ba n ai jingiaroh bad pynshlur na ki paidbah
ka khusnam ka m dei ba n pynkhyllew hynrei ka dei ka jingai mynsiem ba n pynshlur ïa ka tnad pulit ba n trei ba n tei ïa ka jingiadei ka ba ia jan bad ka ba kham bha bad ki paidbah ha man ki jaka jong ka jylla
u heh pulit u ba peit ïa ka ampati police station , u sub inspector narul islam , u ba la shah rah bad shah sospon na ka kam ha kane ka sngi saitjaiñ halor ka jingkynnoh ba u la leh beijot ïa ar ngut ki khynnah kynthei ba dang rit ha police station , u la lait phet noh na ka along ba la set ïa u ha tura mynta ka step sngi u blei
kane ka jingjia ha amapti , ka ba dei ka constituency jong u myntri rangbah , u dr.mukul sangma , ka la pynkyndit ïa ki nongshong shnong bad ki pulit
haba sngew bitar ïa kane ka jingjia , u chief minister u la bthah ïa ka tnad pulit ba n kem mardor ïa u ba donkti ha katei ka kam runar
ki pulit ki la shah kynnoh ba ki pynshlur ïa ki kam leh beijot ha ka ba uwei u heh pulit u sn roy u ba shah kynnoh donkti ba n leh beijot ïa ka khynnah ha shillong la thungkam biang
katei ka khynnah ka la khlad noh mynshem snem
u deputy commissioner ka south west garo hills u ram singh u la hukum ba n pynlong ïa ka jingtohkit halor kane ka jingjia bad yn khlieh da u ig western range , bah h. nongpluh , u ba don ha ampati , kumno utei u pulit si u la lait phet
ki pulit ki la maham bad husiar ha kane ka thaiñ shatei lam mihngi baroh kawei , ba dei ba n pyntip lada ki lap ïa utei u pulit
nyngkong ki pulit ki la ong ba utei u ba shah kynnoh u la shah kem hynrei uwei u heh sorkar na south west garo hills district administration u la ong ba utei u pulit runar u m pat shah kem hynrei la shu sospon
dei ha ka 13 tarik lber ba ka kynhun pulit hapoh ka jingialam utei u si ) ka ampati police station ki la rah ïa ar ngut ki kynthei ki ba dei shipara haba ki shong kai ha park ha ampati lem bad ki katto katne ki khynnah shynrang
hadien la rah sha police station , utei u rah ïa ki sha kamra bad u la leh beijot ïa ki , la ong khubor pulit
ïa utei u ophisar la buh ha ka por elekshon ha ampati
katkum ki pulit , ha ka 31 tarik lber , haba ka para ba kham heh ka don ha iing , utei u pulit u la leit rung bad leh beijot biang ïa ka
hadien ba la leh ïa katei ka kam runar , utei u pulit u la byrngem ïa kitei baroh shipara ba n siat lada ki iathuh ïa ka jingjia
hynrei u kpa jong kitei ki khynnah u la ujor fir ha pulit ha kane ka sngi saitjaiñ bad la sospon ïa utei u sub - inspector ha ka por janmiet
ki pulit ki la ong ba khnang ba n lait na kano kano ka jinghuri hura , ha amapti , la pynrah noh ïa utei u heh pulit sha tura hynrei ha lynti , u la lait phet noh ha ka por 5 . 30 baje mynstep ha kane ka sngi u blei
kane ka jinglait phet , jong u ka la buh ïa ka jingkylli ïa ki pulit ki ba synran ïa u sha tura balei ka la leit jia kumtei
u deputy commissioner ka south west garo hills u ram singh u la ia kynduh ïa ki longiing ki ba ia kynduh ïa katei ka jingjia bad u la ai 50 , 000 tyngka
u deputy commissioner u la rai ruh ba n pynbeit ïa ka skul ba ki n leit namar ba ki la pep skul noh mynshwa
ka hynmen ka don ha ka snem 17 bad ka la pep skul noh ha klas 8 katba ka para ka ba 14 snem ka pep skul ha klas 2 namar ba ki kmie ki kpa ki duk palat
u deputy commissioner u la pynthikna ruh ba yn pynrung skul ïa ki ha ampati namar ba n ai ïa ka jinghikai ba kyrpang
ka ksu kynsim phlang unit ka la pyrshah jur ïa ka sorkar halor ka jingleh bym suidñiew ïa ki jingeh jong ki paidbah , ha ka ba mynta la jan 7 bnai kynthih naduh ba la pynkynriah ïa u doktor mbbs napoh rangthong phc haduh mynta ym pat don doktor ha kane ka phc
kane ka jinglong kuman jong ka sorkar ka la buh jingeh ïa ki paidbah ym tang hapoh ka shnong rangthong hynrei ka la ktah ïa kiwei kiwei ki jaka jong ka dong bad ka thaiñ baroh kawei khamtam eh ïa ki briew ba duk
ka seng ka la pynpaw ïa ka jingsngewsih bad ka jingsngediaw halor ka jingleh klet bad leh mynthi jong ka sorkar
la ong ba kane ka jingleh jong ka sorkar ka ktah ïa ka iap ka im jong ki paidbah
shuh shuh la ong ba kane ka jingleh jong ka sorkar bad ka tnat ba dei peit ïa ka koit ka khiah ka la kdew shai ba ba ki ñiew beiñ ïa ki paidbah jong ka dong bad ka thaiñ hi baroh kawei
na ka liang jong ka ksu kynsimphlang unit ka la ai ka jingkyrshan ba pura bad ka n iatrei lang bad ka ksu rangthong unit ha ka ba ia dei bad ka jingbuh por jong ka sorkar ba n phah doktor ha rangthong hapoh ka 2 tarik u jylliew
bad la ong ba lada ka sorkar ka m lah ba n pynurlong hapoh katei ka tarik ba la buh ka m banse ba n shim noh da ka sienjam ka ba kham tyngeh
ha ka ba ia dei bad kane na ka liang ka ksu kynsimphlang unit ka la khot bad ia wer ïa ki paidbah baroh kawei ka thaiñ ba n ia snoh kti lang bad ka seng khnang ba ka n nym long ka jingduhnong ïa ki paidbah khamtam eh ïa u kup shiliang sem shiliang bad ïa u rangli juki
ka seng iengrasong sports social cultural club ryngkat ka jingiatreilang bad ka soil water conservation department sohra bad ka cmyds shillong ka la pynlong ïa ka seminar halor ka phang ba n pynneh pynsah ïa ki kynja ba im hapoh ka dorbar shnong umdiengpoh
ha katei ka sngi u paiem f. syiem ka hima sohra i ba long i kongsan ha kane ka sngi , ha ka jingkren ka jong i , i la iathuh ba i ju leit ba n ia kynduh ïa ki department bapher bapher jong ka sohra jylla na ka bynta ba n pynioh ïa ka skhim na ka bynta ki khynnah samla sha ka thaiñ nongkyndong
ïa katei ka prokram la pyniaid bad plie da u bah ap dohling i ba dei i sordar shnong umdiengpoh bad la ioh ka jingkren na i kong m.ryntathiang i ba dei nongmihkhmat na ka grass root ( ngo ) shillong , i kong i la ban halor ka phang ba n seng kam seng jam lajong , ba ym dei ba n shu ap tang ka kam sorkar hynrei dei ba n trei shitom ha la ki kam kum ka rep ka riang
ha shuwa ba n pynkut noh ïa katei ka prokram u bah hs war u chief organiser jong ka seng u la ong ba bun ki bank bad ki tnat sorkar ki ba lah ba n iarap ha ka ba n ai kam ai jam ïa ki khynnah samla ba ki lah ba n ieng ba n trei ha la ki jong ki kjat
kane ka long katkum ka kyrwoh khubor ba la pyllait da u bah d. nongbri general secretary jong ka seng
kum shi bynta ba n pynshlur shuh shuh ïa ki samla pule bad ïa kwei ruh ki bym shym la kynjoh sha ka thong ba n pass bha shakhmat , ka ri - bhoi youth federation ( rbyf ) , ka n pynlong ïa ka jingsam khusnam sha ki samla matrik ki ba la wan shakhmat ha kane ka sslc eksam ba la dep dang shen
ïa kane ka jingsam khusnam na ka liang ka seng ka n sa pynbna hadien lyngba ka education committee , la ong u bah s.rangslang , education secretary , haba ia kren hynne bad u nongthoh khubor
u la ong ruh ba kane ka jingsam khusnam , ka la ju long man u snem bad la sam ïa ka sha kito ki samla ba wan shakhmat , khnang ba ki n lah ba n nang kiew na kawei ka snem sha kawei pat ha ka jingpule jong ki bad ba n kynjoh ruh ïa ka thong jong ka jingnang jingstad
baroh ki khynnah ki ba la wan shakhmat ha kane ka eksam sslc , ki n pynbiang ïa ki kot ki sla jong ki , kum ka marksheet bad ba n phah sha ka ophis ka seng ha nongpoh lane ba n phah sha ki president ne secretary ka seng ha ki circle jong ka seng ha kylleng ka ri - bhoi
u la ong ruh ba kane ka khusnam la pynmang kyrpang ruh tang ïa ki khynnah sslc ba la pass shakhmat , ki ba dei beit tang na ki skul jong ka ri - bhoi district , yn ym pdiang ïa kito ki ba pule shabar ka district , wat la ki dei ki khynnah na ri - bhoi
ka tarik ba n pdiang khatduh ïa ki aplikeshon ka n long ha ka 15 tarik mynta u bnai bad ïa ka tarik ba n ai khusnam yn sa pynbna hadien
u kwai , duma , sikret , khaini raja ki pynmih bun ki jait jingpang kum ka jingpang bampong
ka jingbam ïa kine ka ktah shibun eh ïa ka koit ka khiah bad ka lah ruh ba n pynduh noh ïa ka sur kren jong u briew
mynne ka sngi kadei ka sngi ba pyrshah ïa ka jingdih duma ba la pynlong da ka sorkar meghalaya , la iohsngew ïa ka jngkren da kito ki briew ki ba la ioh pang na ka jingpyndonkam da ka ba kyrni na kitei ki jingbam
iwei i kong i ba la iohpang na ka jingbam ïa u duma i la iathuh myne ka sngi ha ka jingialang paidbah ba la pynlong ha state central i la ong ba mynshuwa i long i ba khlaiñ bam bha ïa u duma bad i la iathuh ba dei ha u snem 2009 ba i la sdang ba n ioh ïa u khniang jingpang u ba ma bha , bad hadien ba i la pang i la phah sumar bad i la ong ba ka jinglut ha ka ba n sumar ïa ka jingpang na u duma katno ka jingsohsat bad ka jingjynjar i la mad na kane ka jingshitom , la ong i kong kismina
katba u shankar u ba la iohpang na ka jingpyndonkam , u m lah kren shuh mynta bad la iathuh da u khun jong u kumno u sdang ba n ioh ïa kane ka jingpang
u khun jong u la iathuh ba u kpa jong u la shisnem u la iohpang na ka jingpang bampong haduh ba mynta u m lah shuh ba n kren bad ba n bam
i pa i m lah kren shuh mynta wat hadien ba la shah sumar bad i shem jingeh ba n bam ba n dih , la iathuh u khun jong u ha ka jingialang paidbah hynne ha ka state central library , shillong
la kyntu ïa ki paidbah ba ki n ïa sangeh noh ïa katei ka jait jingbam ka ba pynsniew ïa ka koit ka khiah jong ka met
shuwa ïa kane ki khynnah skul na kylleng ki jaka ki la ïa iaid pyrshah ïa ka jingbam ïa ki duma shuwa ba ki n leit ialum ialang hatei ha state central
ha kane ka sngi la ia don lang ki heh sorkar
u dewiong u ba la stok lyngktar ha shahlang namar ka jingbym iaid ka iew dewiong bad ka jingshah khnoit dor , la dep pynkit bad die lut ha kine ki khyndiat sngi ba la dep namar ka jingtur kynsan ki malik heh na assam ba n wan thied na ki trai dewiong ha ka dor ka ba rem
ki trai ruh da ka jingkmen ki la pyllait wut wut ïa ki dewiong jong ki ki ba shu buh slem ha madan madiah , phewse ynda la kita ki malik heh ki la leit phai ki trai bapli ki la hap ba n shu thap shyllang da ka jingkyndit ba n lap ba la thied remdor ïa u dewiong jong ki da ka pisa lut san spah ka ba thok
bun na ki trai dewiong ha katei ka jaka ki dei ki bym nang bym stad bad ki ba shong ba sah ha kham kyndong ki m tip ba n peit ïa ka pisa ka ba iaid ne ka bym iaid hynrei ki sa kyndit bynriew pat dei tad hadien ba ki la leit ba n thied jingthied na ki dukan heh
tang marsien ioh jingtip ba la ai ïa ki da ka pisa thok kitei ki trai bran bran ki la mareh sha guwahati ba n leit ai jingtip sha kawei ka kompeni ka ba ki briew jong ka ki la wan ba n thied ïa kitei ki dewiong da ka ba byrngem ruh ba lada ka m siew ki n aiti sha ki pulit
hadien ba la ioh ïa ka ba kum katei ka jingujor ki heh jong katei ka kompeni ka ba la tip kum ka caveter factory ki la wan ba n pynphai sha ki trai dewiong ïa kita ki pisa ki ba la kot shaduh ka t12 lak tyngka
hynrei watla ki trai kompeni ki la wan ba n pynphai ïa katei ka pisa ruh ka khubor ka ba la iohlum la ioh jingtip ba katei ka pisa thok ba katei ka factory ka la siew sha ki trai dewiong ka la saphret haduh kumba 20 hajar tyngka tam ha kylleng ka sor shahlang
katkum ka thymmei khubor la ioh jingtip ruh ba nyngkong eh ka jingkyndit bynriew jong ki trai dewiong ïa ka jingshah thok jong ki ka dei na ka jingshah bat ha uwei u trai dukan sha katba ki dang mut ba n siew bai sha , bad hadien ba la sawa ka khubor pisa thok , kane ka khubor ruh ka la pur sha ki dukan heh ha ka ba bun na ki la ioh pdiang ïa kum kine ki pisa
ka dong banan jong ka shnong nongtalang ka la ujor da ka jingthoh sha ka myntri ka sorkar pdeng ka ma smt jayanthi nataranjan halor ka jingtih mawshun ha ki thaiñ jong ka nongtalang da ka ba kam ruh ba ki jingtih mawshun hangtei ki long ruh ki ba pynkheiñ ïa ka hukum ka ing bishar ba ha khlieh duh ka ri , katkum ka hukum ka ba kat kum ka 27 . 2 . 2012 in i a. number 12 - 13 of 2011 in slp ( c.) no 19628 - 19629 jong u deepak kumar etc .
vs state of haryana bad ors and moef notification no l.- 11011 47 2011 - ïa ii ( m.) .
katei ka dorkhas , ka iathuh ba ka jingtih mawshun ka la wanrah ïa ka jingma ka ba khraw ïa ki shnong ki thaw namar ka ktah ha ki um bam um dih jong ki khamtam kito ki shnong kum ki am dap , am keajing , am soh mahaleng , am daloi , wah latyrngui , am khlew , am tren , am tuma , wah amdohkha and amlymphung , am hynshyai duwar , am kru , am khruk khuk , am ho , am tkhiang , am sngai daloi , amdap sohpiang
katkum ka shithi ba ka dong , ka la iathuh ruh ïa ki jingeh ba ki shnong ki la ïa kynduh namar ka jingtih mawshun ha ka ba ki la dep ruh ba n pynsngew sha u sdo civil sub division amlarem , west jaintia hills district ; hynrei u ba haduh mynta ruh u m pat shym la leh eiei
ym tang ba katei ka seng ka ujor ïa ka jingma jong ka jingtih mawshun , namar ka jingpyntngit ïa ki um bam um dih , hynrei ka la iathuh ruh ha ka shithi jong ka ba katei ka jingtih mawshun khamtam ha ki jaka surok bah ka wanrah ïa ka jingjot jingpra jong ki surok ki ba ki paidbah ki pyndonkam manla ka sngi ha ka leit ka wan jong ki
ym tang ba ka wanrah ïa ka jingjot jingpra jong ka surok , hynrei katei ka seng ka la iathuh ruh sha ka myntri ba ka don ruh ka jingsiat bon pathar ka ba buh ha ka jingma ka ba khraw ïa ka iaid ka ieng ki khyllung ki khynnah
kumta ha ka shithi jong ka ka seng ka la ban jur ïa ka myntri ba ka n shim khia da lade hi ba n pynsangeh shi syndon ïa katei ka jingtih mawshun
hadien ba la mih ki saw tylli ki district thymmai ha ka jylla , u dr.dd lapang president ka mpcc u la buh ki jingtyrwa ha ka president ka aicc ka sonia gandhi ba n thung thymmai ïa ki district president ha kitei ki district ha ka ba na ka liang jong ka ruh ka mynjur ïa kitei ki jingtyrwa jong ki da ka jingthmu ba n pynkhlaiñ shuh shuh ïa ka jingtreikam ka seng ha kane ka jylla
ki ba la shah jied ba n long kum ki president jong ki district bapher bapher ki long u cherak w.momin mla ha north garo hills , u winnerson d.sangma , ha south west garo hills , u bah diverland lyngdoh ha south west khasi hills dcc , u m.shitlang palei ha east jaiñtia hills dcc , u r.ahutosh b.marak ex mdc , ha east garo hills dcc , ka dr.eureka f.p lyngdoh ha west khasi hills bad u surosh r.marak ha south garo hills dcc
ka sonia gandhi ka la mynjur ruh ïa u bah boldnes l.nongum kum u vice president jong ka mpcc , katba la thung pat ïa u shri.betroy m.sangma kum u secretary sha ka mpcc
ha kawei pat ka thymmei khubor ka ba la iohlum la iathuh ba ka congress ka dang pynlong ïa ka jingtohkit pyrshah ïa u vice president jong ka seng u bah kk dkhar , namar ka jingialeh pyrshah seng jong u ha kane ka elekshon ka ba la dep , bad la iathuh ruh ba ka jingtohkit ïa u ka dang don ha kti jong ka disciplinary committee
ka national commission for protection of child rights ( ncpcr ) mynta ka sngi ka la takraiñ tyngeh ïa ki pulit jylla ka ba leh sting ïa ka jingshah leh beijot jong ki khynnah kynthei ha ka ba iadei bad ka jingjia ïa ki ar ngut ki khynnah kynthei
ki la shah leh beijot ha u sub - inspector ha ampati , ka ba dei ka constituency jong u chief minister u dr.mukul sangma
ka ncpcr ka la bthah ïa ka tnad pulit jong ka jylla ba n thung da ka jingtohkit halor katei ka jingjia bad ba n pyndep hapoh lai sngi
ka ncpcr ka la bthah ruh ïa ka tnad pulit ka jylla ba n sospen ïa u dy sp u bijoy chettri , ha ka ba u dgp u la pynthikna ba n leh ïa kane nalor ba la sospon ruh ïa u sub inspector , u pyniarborlang lynshiang u ba pahara ïa u islam ha tura
lai ngut kiwei pat ki ba pahara ïa u islam kynthup u bibith sangma , logindro marak bad u damien momin ki ba dei jong ka mlp 2nd battalion ki la shah sospen
ka la bthah ruh ïa ka tnad pulit ba n kem mardor ïa utei u pulit runar bad ba n ai jingiada ïa kito ki ba ia kynduh ïa kane ka jingjia
ka ncpcr ka la bthah ruh ïa u principal secretary ( home ) ba n pynkhreh ba n ai jinghikai ïa ki pulit halor ka aiñ posco act bad ka juvenile justice ( jj ) act
u nurul islam u ba dei u officer in - charge ka ampati police station ha south west garo hills district u la shah kem ha ka 1 tarik jylliew halor ka jingkynnoh ba leh beijot ïa ki ar ngut ki kynnah kynthei hynrei u la lait phet katba dang rah ïa u na ampati sha tura
la kynnoh ba ïa u islam khlem buh jaka set jong ki pulit bad u la lait phet noh katba kit ïa u sha police quarter ha tura ha ka step sngi u blei
utei u police officer ( islam ) u la shah sospon
ïa u islam la pynkynriah na ampati sha tura namar ba ki paidbah ba bitar ki la ialum ha police station ba n pyrshah ïa kane ka jingjia
u islam u la shah kynnoh ba u la leh beijot ïa iwei i khynnah kynthei ba 14 snem hapoh ka ampati police station ha ka 13 tarik lber bad sa ïa ka hynmen ( 17 snem ) ha iing jong ka ha ka 31 tarik lber da ka ba pynap suloi bad byrngem artad ïa ka
utei u ophisar pulit u la byrngem ba n pyniap ïa ki lada ki n iathuh briew ïa ka jingjia
ki dkhot ka ncpcr ki ba wan poi ha shillong hynne ki la pynlong ïa ka jingtohkit bad ka jingbishar bniah ïa kane ka jingjia da ka ba khot hajir ïa ki heh sorkar bapher bapher kynthup ïa u dgp u prem singh
nalor u dgp , u principal secretary ( home ) u ks kropha bad u principal secretary ( social welfare ) u pw ingty bad kiwei ki heh sorkar ki la don lang ha ka jingkhot hajir ki dkhot ka ncpcr ha main secretariat
ngi m sngewtynnad ïa ka kaiphod ba la ai da u dgp namar ba ka m biang
ka jingtohkit ba n khlieh da u heh sorkar dei ba n thung mardor halor kane ka jingjia khamtam kumno la rah ïa kitei ki kynthei sha police station la ong u dkhot ka ncpcr u yogesh dube
ïa kane ka jingtohkit dei ba n pyndep hapoh lai sngi bad dei ba n aiti ïa ka kaiphod sha ka commission
u vinod kumar tikko u ba dei u dkhot ka commission u la bthah ïa ki pulit ka jylla ba n pyntreikam pura ïa ka aiñ protection of children from sexual offences ( pocso ) act , 2012 nalor ka fir ha ka ba iadei bad ka kam leh beijot
ka shnong umran - niangbyrnai ha ka durbar pyllun ka ba la long ha ka 1 tarik u jylliew kata mynha ka sngi saitjaiñ ba la dep , ka la jied ïa ki nongkitkam shnong ba thymmai ha ryngkat ka jingdonlang ki riew donburom na iing syiem hima mylliem ki ba dei ki myntri bad ki ba san , ha ka ba ki nongshong shnong ki la pynskhem ïa u rangbah mark kharhujon ba n long u rangbah shnong ba thymmai bad u rangbah sylvester kharbani kum u symbud rangbah shnong , u rangbah stephen kharbani kum u secretary shnong , u rangbah ricky wahlang kum u treasurer bad shiphew ngut ki dkhot executive committee
kumta , halor kane ka jingioh nongkitkam ba thymmai jong ka shnong umran - niangbyrnai , ka durbar shnong ka pyntip paidbah ïa baroh ba nangne shakhmat , kino kino ki ba iadei kam bad ka shnong umran - niangbyrnai ki ba naduh ki office sorkar , ki seng treimon sngewbha ha ryngkat kino kino ki riew shimet ki n ïa kynduh bad ithuh noh ïa u bah mark kharhujon kum u rangbah shnong
kane ka long ka jingpyntip katkum ka kyrwoh ba la pyllait paidbah da u secretary shnong bah stephen kharbani
ka jaiñtia students union ( jsu ) ryngkat bad ka dorbar shnong ka shnong murap hadien ba la bud dien ka la lap ba u secretary vec ba dei peit ïa ka scheme mnregs jong ka shnong murap u bah jowel ryngkhlem u la pyndonkam bakla ïa ka pisa jong kane ka scheme ka ba la kot da ki lak tyngka ka ba dei ka bhah ka bynta jong ki paidbah jong kane ka shnong
ha ka jingbud dien lyngba u bdo jong ka thadlaskeiñ block ka jsu ka la lap ba une u secretary u la dep ioh haduh saw tylli ki work order kata ar tylli ki ki umbam ( drinking well ) , kawei ka lynti iaid kjat ( foot path ) bad uwei u surok pohshnong
kawei kawei ka work order ka la kot da ki ar lak tam , bad ka jsu ka la lap ruh ba ki jingtrei ka m ïa hap satia katkum ki pisa ba la dep sei
ka ba phylla shuh shuh ka long ba une u secretary nalor ba u bat hi ïa ki job card jong ki nongshongshnong u khlem pyndap ïa baroh ki sngi trei jong ki briew hapoh kane ka job card ha ka ba ki don lei lei ki job card ki ba long thylli khlem da pyndonkam lane khlem thoh satia
ka jsu hadien ba la lap ïa kane ka la leit tohkit ia ki nongpyniaid shnong jong kane ka shnong ha ka ba ki la pynpaw ïa ka jingsngew ngiah ïa une u briew namar u m patiaw ei ei ruh em ïa ka jingdawa jong ki nongshnongshnong wat lada na ka liang ka shnong ka la dep khot ïa u sha ka jingialang la bun bun sien hynrei u m treh satia ba n wan lane ba n ai ïa ka jingtip ( report ) halor ka jingpyntrei ïa kane ka scheme hapoh ka shnong
kumta halor kane ka jingleh donbor bad ka jingpyndonkam bakla une u secretary vec ïa ka pisa jong kane ka scheme na ka liang ka jsu sengkmie ryngkat bad ka dorbar shnong jong ka shnong murap ki la dawa shi syndon na u dc ba n kem bad pynshitom ïa kum une u briew u ba knieh bad leh bor ïa ka bhah ka bynta jong u paidbah khnang ba n lah ba n teh lakam ïa ka kam bamsap hapoh kane ka scheme
hadien katto katne sngi ba ka ri - bhoi youth develoment social organisation ( rbydso ) , ka la lap ïa ka jingbuh umphñiang ka nanda mohon co , nongpoh ba ka long ka jingma ïa ki paidbah , hynne ka sngi kane ka seng ryngkat bad u inspector ka tnat supply ka ri - bhoi district , u bah ks kurbah , ki la leit ba n jurip ïa ka jaka die umphñiang sharak
ha ka jingjurip , la lap ba kane ka jaka die umphniang ba n supply sha ki dealer jong ka thaiñ nongpoh na ka bynta ba n sam ration sha ki paidbah ha ki shnong , ka la long ka jaka die ka ba wanrah ïa ka jingma ïa ki paidbah , namar katei ka jaka ka m don satia ïa ki jaka ba n buh ha kata ka rukom ba n pyllait na ki jingmynsaw lada jia ba ka kem ding kynsan ne ka pluh kynsan
ka m don ruh ïa ka jaka buh ka ba biang lane ki jingker kumba la pyrshah ha ki sngi ba la dep
kumta hadien kane , na ka liang ka seng , lyngba u bah arnold syngkli , general secretary jong ka , u la ong ba ka seng ka ai por ïa katei ka jaka buh umphniang ba u trai jong ka u dei ba n wad jaka noh shawei hapoh ka shibnai
u la ong ruh ba ka long ka ba ma ïa ki paidbah ki ba iaid ba ieng bad ki ba shong ba sah ha syndah katei ka jaka , namar kane ka mar ka long ka ba kloi bha ba n kem ding lada jia ba ka wan kynsan ka jingpluh ne rahding , khamtam ba ka jan ruh ïa ka surok bah
u la bynrap ruh lada katei ka jaka die umphniang ym pat lah ba n rah noh shawei , na ka liang ka seng ka m lah ba n bahkhlieh , hynrei ka n iaid shaphrang ba n shim da kiwei pat ki lad ki lynti
namar ka jingslem bad ka jingheh nia ka sorkar ïa ki samla pule jong ka cmj university , ka ksu hynne ka la iakynduh ïa ki bor pyniaid jong ka martin luther christian university ( mlcu ) ba ki n pyrkhat ba n ai klas lem ïa kitei ki samla ba sah ha lum mynta hadien ba la mih ka kynrum kynram ha katei ka university
u president ka ksu u samla daniel khyriem ha kane ka sngi nyngkong u la ialam ïa ka kynhun ba n iakren ïa ki bor ba dei peit jong ka martin luther christian university ( mlcu ) ba ki n sngewbha ba n pdiang klas lem ïa kitei ki samla ba ia kynduh mynta
hadien ka jingialang bad ki bor ba dei peit jong ka mlcu , u samla khyriem u la iathuh ba ka mlcu ka la buh ïa ki kyndon ba n pdiang ïa kitei ki khynnah
katkum ka jingong u samla khyriem , ki la long ki ba kloi ba n pdiang ïa ki samla pule tangba ki dei ba n long ka juh ka klas ba ki pule na cmj university
haba iaroh ïa ka jingpyrkhat ka mlcu , ki samla pule jong ka cmj university ki la pynpaw ïa ka jingsngew khia namar ba ki n hap siew nalor ba la pynlut ha ka cmj university
hynrei ha kajuh ka por , kito ki bym pat ioh klas namar ba ki m don ha mlcu ki jait jingpule , ki dang lynga haduh mynta
ha kawei ka liang kitei ki samla pule , ki la rai ba n ai por hynriew sngi ïa ka sorkar ba n pyndep ïa kane ka jingeh ba ki n ioh klas
lada ka sorkar ka m lah ba n pynbeit ïa kane ka jingeh ki lah ba n pynlong da ka jingiakhih la ong ki samla pule ka cmj university ki ba iakynduh ïa kane ka jingeh
kitei ki samla pule , ki la kwah ruh ba n iakynduh ïa u deputy chief minister ba peit ïa ka education department u dr.rc laloo naduh ka 22 tarik jymmang hynrei khlem pat ioh iakynduh haduh mynta
ngi m pat ioh kano kano ka jubab na u deputy chief minister , la pynpaw kitei ki samla ba la bitar jur bad bynrap ba kane ka jingleh u deputy chief minister ka pyni ba ka sorkar ka m don mon ba n pynbeit ïa kane ka jingeh jong ki samla pule , ki la ong
dang ha kine ki khyndiat sngi la pynkiew dor ïa ka dohsniang na ka 200 sha ka 240 tyngka , hynrei mynta pat la kiew dor sa ka doh masi ha ka ba kane ka jingkiew dor jong ka dohmasi ka n treikam noh naduh ka 5 tarik mynta u bnai
katkum ka kyrwoh ba la pyllait da ka seng ki nongdie doh hapoh ka lama jong ka khasi jaiñtia butcher welfare association , la iathuh ba yn pynkiew ïa ka dor ka dohmasi na ka t180 tyngka sha ka t200 tyngka shi kilo kata ïa kito ki doh ki ba khleh shyieng katba yn pynkiew pat na ka t200 shaka t220 tyngka shi kilo ïa ka dohmet suda kynthup ïa ka doh lbong
katkum ka jingong jong ka seng ki nongdie doh la pynkiew dor ïa ka doh masi dei namar ka jingduna masi palat ha ka iew ïadie masi ka ba don ha khanapara , la ioh jingtip ruh ba ka jingdawa masi ha kane ka ri - khasi ka ju kot sha ka 30 haduh 40 tylli manla ka taiew kata ruh tang na ka bynta uwei u trai dukan diedoh
shuh shuh haba ïa kren bad u rupang u general secretary jong ka seng ki nongdie doh , u la ong ba ka seng ka pynpaw ïa ka jingsngew lyngngoh halor ka jingsngap jar jong ka sorkar bad ka ba khlem pynshai eiei ruh em ïa ka jinglong jingman jong ka jaka otdoh ha mawiong , ïa ka ba ki la shu tip ba ka jingpyntrei ïa katei ka jaka ka dang iaid shaphrang
lah ba n pynkynmaw ba ka jaka otdoh ha mawiong ka dei ka ba ki nongotdoh ki ju pyrshah bha , ha ka ba bun ruh na ki ki la pynpaw ba kane ka jingdon jong katei ka jaka otdoh ka lah pynban ba n ktah ïa ka kamai kajih jong ki , namar ka jingiapher ba n beh ïa ka por ot doh
ka ksu jong ka south - west khasi hills district ka la pynbna da ka jingiakhih da ka pakhang ophis ha ki lai tylli ki block ki ba kynthup ïa ka mawkyrwat , ranikor ki ba hap hapoh ka south west khasi hills bad mawsynram ka ba hap hapoh ka east khasi hills district
kane ka jingpakhang ophis ka n long ha ka 11 bad 12 tarik jong mynta u bnai
haba pynbna ïa kane ka jingiakhih u samla robertjune kharjahrin general secretary , u la ong ba ka seng ka hap ba n shim noh da kane ka synjam namar ba ka sorkar ka m shimkhia halor ka jingpynbha ïa ka surok naduh borsora haduh nongjri
kane ka dei ka sien ka ba ar ba ka ksu ka pynbna ïa ka jingiakhih hadien ba ka la dep pynlong da ka pakhang surok ka ba 48 kynta naduh 21 haduh 23 tarik u bnai jymmang
kane ka jingleh bym suidniew jong ka sorkar ka pynpaw shai ba ka niewbeiñ ïa ki paidbah jong ka thaiñ baroh kawei
u samla kharjarin u la ong ba ka surok jong kitei ki shnong ki la sniew shaba palat haba ïa nujor bad kiwei ki surok jong kiwei ki shnong
ka jingsniew jong ka surok ka la pyndik ïa ka leit ka wan jong ki paidbah khamtam ïa ki paidbah ki ba don ha ka pang ka shitom
ha kawei ka liang ruh u la iathuh ba ka jingsniew khlemakor ka surok ka la ktah jur eh ïa u ba duk ba suk namar ba ka bai kali ka ba ju shim t350 la hap ba n pynkiew sha ka t800 nalor kata ruh naduh ki mar bam mar dih ruh la kiew dor kum u khaw u ba shongdor t25 u la kiew sha ka dor t80
shuh shuh u la ong ruh ba hadien ka pakhang ophis ka seng ka n pynlong sa ka jingialang paidbah ha ka 15 tarik mynta u bnai
hadien ka jingialang paidbah lada ka sorkar ka m lah ba n leh eiei halor kane ka seng ka n shim da ka rai jong ki paidbah
na ka liang jong ka seng ka la kyntu ïa baroh ki paidbah bad ki nongtrei sorkar ba ki n ia snoh kti lang ha kitei ki jingiakhih ba la buh ba n pynlong khnang ba ka n long ka jingmyntoi na ka bynta jong ki
" ka seng ka n nym treh ba n iakren bad ki ba hapoh sorkar lait noh lada ka khot ba n iakren bad ki ba halor jong ka sorkar " , la ong u samla kharkarin
lashai ka sngi ka 5 tarik u jylliew ka dei ka sngi ka ba ka jylla ka ju rakhe ïa ka kum ka sngi ka jingpynneh pynsah ïa ka mariang , katkum ka jinglum jingtip la sngewthuh ba lashai ka sngi yn rakhe ïa ka sngi pynneh mariang ha kylleng ka ri khasi jaintia bad ha ka jylla hi baroh kawei .
ha ka jingdheng kali ka ba khah khah bun na ki kali kamai ki la shim kabu da ka ba bud nadien jong ki kali 108 ki ba kit nongpang
ka jingshim kabu jong ki kali kamai kynthup ïa ki taxi bad ki sumo ka long ba haba ki ioh lad ba n bud nadien ka kali 108 kitei ki kali ki ju suh hi wut ba n beh thong ïa ka namar ba baroh ki kali ki pyllait lynti ïa ka 108 ba n iaid bad kumjuh ruh ma ki ki ioh lad da ka ba suk ba n knieh laiñ
bun na kiwei pat ki kali kamai ki ju khnium ïa katei ka jingleh khlem akor jong ki para kali jong ki da ka ba kynnoh laiphew jait ïa ka jingleh lalot jong ki
ka daw jong ka jingbymlah ba n teh lakam ïa katei ka jingrak rak jong ki kali kamai ka dei namar ba ki m ju leh ïa katei ka kam ha ki jaka sor , hynrei ki ju leh ha ki jaka ki ba kham kyndong kum ha ki surok jong ka thaiñ upper shillong ki ba don ha ki khap 101 , lai mer ter ter
ka khnam ka n pynlong ïa ka jingialang bah ha ka 6 tarik u naitung ha ka por 11 baje mynstep
ïa kane ka jingialang yn pynlong ha ka ing durbar shnong hapoh jaiaw shyiap lumpyllon , shillong
ka jingialang ka long na ka bynta ba n jied nongkitkam thymmai jong ka seng kmie bad ka la kyrpad ruh ïa ka unit ba ki n phah 10 ngut ki dkhot ki ba n wan mihkhmat ha kane ka jingialang
kane ka long ka kyrwoh ba la pyllait da u publicity secretary u bah j. nongneng
wat haba u dc ka ri - bhoi u la pynbna shuti kyrpang ïa ka ri - bhoi district hynne ka sngi , ha baroh kawei ka district , pynban ki bank ha umsning ba kynthup naduh ka meghalaya coorporative apex bank , umsning branch , ka state bank of india ( sbi ) , umsning branch , ka meghalaya rural bank , umsning branch bad ka united bank of india ( ubi ) , umsning branch , ki m shym la ai shuti satia ïa ki nongtrei ka bank , wat haba la pynbna ba ka dei ka sngi shuti kyrpang
kumta na ka liang ka rbyf umsning circle , hapoh ka jingialam u bah p p kylla , president ka seng , ki la leit ba n khang ïa kitei ki bank bad baroh ki nongtrei na kitei ki bank ki la mih noh hynne ka sngi , ba n leit sha la ki iing ki sem
u president ka ri - bhoi youth federation ( rbyf ) , umsning circle , u bah p p kylla , haba iakren bad u nongthoh khubor hynne , u la ong ba balei ki bank hangne ki m burom ïa kane ka sngi shuti ba la ai kyrpang ha ka district baroh kawei
ha ka ba iadei bad kane , u la kyrpad ïa u dc ka ri - bhoi ba un pynbna shuti ïa ki bank ruh , nangne shakhmat ha ki snem ba n wan , namar baroh ki ophis sorkar , ki skul bad ki kolej ki la khang lut hadien ba la mih ka hukum na u dc ka district ba n ai shuti
ki dkhot ka shillong press club ki la pynpaw ïa ka jingsngewsih ka ba khraw halor ka jingduh noh jong ki ïa uwei na ki nongthohkhubor u bah torian thongni u ba khlad noh ha civil hospital hadien ka jingpang ka ba kem kyndit ïa u
ïa u bah torian thongni la rah ha civil hospital ha ka 1 tarik u jylliew bad ha ka sngi ka ba bud ka 3 tarik u la khlad noh bad ïa ka met iap jong u la pynkit noh da ki bahahing hasem jong u mynta ka sngi ha domshken ka ba long ka shnongtrai jong u
la wan peit khadduh ïa u da ki dkhot jong ka shillong press club mynta ka sngi , ha shuwa ba n pynkit noh ïa ka met iap jong u
u bah torian u ba la kha ha ka 13 , tarik u 1978 u la rung ha ki kam thoh khubor bad ha u snem 2000 , ïa ka met iap jong u yn sa tep lashai ka sngi ha domshken
ka khubor ba bha na ka bynta kito ki briew ba kad shyntur , ha ri - bhoi district ka long ba ka n don ka jingsumar ei ïa ki , ïa ka ba la pynlong da ka operation smile , india na guwahati , ka ba long kawei na ki seng treimon sngewbha ba n iarap ïa ki briew ki ba don jingduna ha ka shyntur
kane ka jingsumar ei ka n long ha ka 7 tarik jylliew mynta ka taiew , ha civil hospital nongpoh naduh ka por 9 baje mynstep
ba n rat dyngkhong ïa kane ka jingpang , ka samla hazel wahlang , person counselor jong kane ka kynhun treimon sngewbha ka la iathuh ba ka synjuk ka don ïa ka thong ba n ai jingsumar ei naduh ki khyllung khynnah , haduh ki ba la rangbah ne tymmen
ka la ong ruh ba kito ki ba wan na jngai ki shnong ki n ioh ïa ka bai lynti bad bai lut bai sep , khnang ba ka n long ka jingmyntoi ïa ki ba n wan sha katei ka jaka kumba la pynbeit
kane ka juh ka prokram ka n long ruh ha sor jowai , ha ka 6 tarik jylliew , ha ka ba yn pynlong ha jowai civil hospital bad ha ka 8 tarik jylliew pat ka n long ha nongbah shillong , ïa ka ba yn pynlong ha shillong civil hospital
ki ummat jong nga ki hap jrup rup - rup mar ïa poi ha kliar u lum mount everest ; la ong ka pulit wansuk myrthong
halor u kliar lum mount everest nga ioh ïa ki met iap jong ki nong - china , la ong ka kong wansuk ka ba wan poi ha nongbah shillong hynne ka sngi hadien ba la pyndep ïa ka jingkiew ïa u lum mount everest
ka kong myrthong ka la ong ba ka la kiew ïa u lum bad ka jingangnud ka la urlong shisha da ka ba lah ba n pyndep
ka la ong ba ka sngew sarong ba n long kum ka kynthei khasi ba nyngkong ba n kiew ïa u lum mount everest
ka la ong ba la duh ïa ka lad shisien ba n kiew ïa u everest ha u snem 2009 bad mynta ka lad ka la wan biang ïa ka haduh ba ka n jop syndon
ka kong myrthong , kawei na ki kynthei khasi ba nyngkong ka la jop ba n kiew haduh kliar u lum mount everest
katkum ka jingong kane ka kynthei khasi ba 30 snem ka rta ka ba dei ruh ka pulit langrut jong ka meghalaya , ka dei napdeng ki 16 ngut ki nongkiew lum na kane ka thaiñ north east ba n shim ïa kane ka thong ka ba la tip kum ka first north east india top expedition , 2013
ïa kane ka jingkiew lum , la khaweh lama da u president pranab mukherjee na rastrapati bhavan ha ka 20 tarik lber
ka kong myrthong ka don ha ka kynhun lem bad hynriew ngut ki nongkiew lum kynthup u david zohmanggaiha na mizoram , kazi sherpa na sikkim , n.chingkheiñganba na manipur , tarun saikia na assam bad anshu jamsenpa na arunachal pradesh
ki la poi ha kliar u lum ha ka por 8 . 30 baje mynstep ha ka 18 tarik jymmang
ka la pynpaw ïa ka jingsngewnguh ïa u blei u ba la iarap ïa ka ba n jop ba n poi sha kliar u lum ba jrong tam ha ka pyrthei
ka national commission for protection of child rights ( ncpcr ) ka la takraiñ tyngeh ïa ka tnad labour department ka sorkar jylla halor ka jingbymlah jong ka ba n iada ïa ki khynnah na ka jingshah pyntrei ha ki par dewiong bad kiwei ki jait kam ba la mana
ka ncpcr ka sngewsih jur ïa ka jingbymler ka tnad labour ba n peit ïa ka jingeh jong ki khynnah ba shah pyntrei beaiñ ; la ong u dkhot ka ncpcr u yogesh dube
ha kane ka sngi hatmajai , u dube u la iakynduh ïa u chief secretary , u bah wms pariat u ba la pynpaw ïa ka jingsngew khia ïa ka jingbymlah ka tnad labour department ba n pynduh ïa ka jingpyntrei kam beaiñ ïa ki khynnah ha ka thaiñ jaiñtia hills
ha u bnai kyllalyngkot ha ka por ba wan jngoh , ka ncpcr ka la ai jingmut ïa ka sorkar jylla ba n kdew bad ba n ai jaka ïa kito ki khynnah ki ba shah pyntreikam jubor ha ka thaiñ jaiñtia hills
mynta ka tnad labour department ka la pynthikna ba ka n wad ïa kito ki khynnah ba shah pyntreikam beaiñ bad ka n pyndep ïa kane hapoh lai bnai ; la iathuh u dkhot ka ncpcr
u la iathuh ba ka jingwad jingtip ïa ka jingshah pyntreikam beaiñ ki khynnah ha kane ka jylla yn leh da ka nehu , iim - shillong , martin luther christian university ( mlcu ) , ka labour department bad ki sengbhalang
khnang ba n iada na ka jingshah pyntrei ha ki par dewiong ïa ki khynnah , ka ncpcr ka la bthah ïa ka sorkar jylla ba n thaw da ki skhim ïa ki trai par
ka sorkar meghalaya ka la mynjur ba n bsuh ïa ka jingai jingmut jong ka ncpcr ba n pynkylla ïa ka mines and minerals policy , 2012
u dube u la iathuh ba ka sorkar jylla ka la thaw ruh ïa ka empowered committee ba n peitngor ïa ka jingpyntreikam ïa ka meghalaya mines and minerals policy , 2012
ka commission ka la bthah ruh ïa ka sorkar ba ka dei ba n pynkylla ïa ka mining policy khnang ba ki nongbylla kynriah jaka ki n don ka jingshngaiñ bad ka jingbit jingbiang
u dube u la ong ba ka por ba n pyndep ïa ka jingdon jong ki khynnah ba shah pyntrei beaiñ ha ka jaiñtia hills ka n long ha ka 31 tarik naitung bad na ka bynta baroh kawei ka jylla ka n long ha ka 31 tarik nailar
ngi la peitngor bha ïa ka jingdon jong ki khynnah ba shah pyntrei beaiñ khnang ba ki dei ba n sangeh noh bad ki n dei ba n ioh ba n leit sha ki skul ym ba n shah pyntrei la ong ki dkhot ka ncpcr
ka ncpcr ka la pynpaw ïa ka jingsngewkhia ïa ka jingduna ki jingdonkam ha ka liang ka pule puthi ïa ki khynnah ha kane ka jylla
katkum ka jingong u dube , kumba 30 - 40 percent ki skul ha kane ka jylla ki m don ki jaka leit shabar
ka right to education act ka m pat treikam pura ha kane ka jylla bad ka pyni ba ka sorkar jylla ka m shym la bud thikna ïa ki kyndon ba la pruid dak ; la ong u dube
u la ong ruh ba bun bah ki skul ha kane ka jylla ki m don bording bad ki umbam umdih nalor kiwei ki jingdonkam jong ki khynnah ba dei ba n ioh ha ki skul
ka commission ka la bthah ïa ka sorkar jylla ba n thaw ïa ka plan ka ba biang ba n buh ïa ka jaka ba n pdiang ïa ka jingujor bad ka jingeh khnang ba ki skul ki n iaid katkum ki kyndon jong ka rte
u la ong ruh ba la don kumba 30 - 40 ki nonghikai ba kyrpang na ka bynta 9000 ngut ki khynnah
ka grand council of chiefs of meghalaya , ( ka ba kynthup ïa ka dorbar ki khlieh nongsynshar ka ri hynniewtrep , federation of khasi states , ki sirdarship , ki dolloi , council of nokma ) ka ba la ïa kynduh mynta ka sngi 4 tarik jylliew 2013 ka la ïa kren halor ki kam ki ba mih na ka shithi na ka tnad ministry home affairs ka ba la phah sha u chief secretary , lyngba ka shithi d.o no 9 10 2012 - ne - 1 dated 18 tarik naitung 2012 , ka ba la pan ïa ka jingai jingmut jong ka sorkar meghalaya halor ka jingdawa na ka liang ki khlieh nongsynshar ba n ioh ïa la ka jong ka council lyngba ka schedule ka ba khatlai ka ba khlem don liang lane ka ba khlem don ki seng saiñ pyrthei kumba la saiñ dur ha ka 29 tarik april 1949 , bad halor ka jingpynbeit thymmai ïa ki ba bun ki kyndon jong ka sixth schedule ( 6th schedule amendment bill 2013 ) jong ka constitution ri india , kynthup ruh ïa ka khadc village administration bill 2013 , ba la khreh ba n rah da ki bor khadc hapoh ka session ka ba n sa wan
hadien ka jingiatai ka ba la bun kynta bad ka ba sani bha ka dorbar ki khlieh nongsynshar ka ri hynniewtrep ka la shim ïa ki rai ba n dawa bad kyntu jur ïa ki bor khadc ba ki m dei ba n tyrwa lane thaw ki bor thymmai kum ki village development board lane ki village development council hapoh ka jingpynbeit ( amendment ) ka ba thymmai ïa ka sixth schedule bad ba ki bor khadc ki m dei ba n thaw thymmai ïa kum kitei ki board ne council hapoh ka draft village administration bill 2013 namar kitei ki n kylla long ki ba ktah ïa ki riti pyniaid shnong , raid bad hima
ki n kylla long ar tylli ki bor hapoh kawei ka shnong
ki la pynkynmaw ba ki dorbar shnong , raid bad hima haduh kine ki sngi ki pyntreikam hok ïa ki ba bun ki scheme sorkar kmie , sorkar jylla bad kumjuh ruh ki scheme mdc , mla bad ki scheme mp
ha ka jingialang la rai ruh ba ki bor khadc ha ka jingshisha ki la dei ba n pynsted ïa ka ba n pyndep ïa ki act bad ki rule jong ki dorbar kur , dorbar shnong , dorbar raid bad dorbar hima ha ka ba iadei bad ka synshar , khadar bad ka bishar , hapoh khasi bad jaiñtia hills district
namar haduh kine ki sngi na ki 54 tylli ki hima - kynthup ïa ki 25 khasi states - ki bor khadc ki dang dep shna 19 tylli ki act hima bad bun na kitei ki 19 tylli ki hima ki m pat don ki rule ; dang sah sa ka ba n thaw act bad ki rule na ka bynta 35 tylli ki hima kynthup ïa ki act bad ki rule jong ki raid , ki shnong bad khamtam jong ki dorbar kur
katba ha jaiñtia hills autonomous district council , ym pat don act lane rule na ka bynta ki 18 elaka dolloi bad kawei ka sirdarship
ha ka jingialang la ai bor ha u chairman ka dorbar ba n pynbeit ïa ka jingiakynduh ka kynhun ki khlieh nongsynshar bad ki bor district council bad sorkar jylla ba n ïa kren sani bha ba n ioh ïa ka jingmynjur jong ka sorkar jylla halor ka jingdawa na ka liang ki khlieh nongsynshar ba n ioh ïa la ka jong ka council lyngba ka schedule ka ba khatlai ka ba khlem don liang lane ka ba khlem don ki seng saiñ pyrthei katkum ki kyndon jong ka jutang ka jingiateh bad ki jingkular ka instrument of accession and annexed agreement ka ba la mynjur da ka sorkar india ha ka 17 tarik nailar 1948 , khamtam haba la wan kum kane ka jingpan jingtip na ka liang ka tnad ministry of home affairs
ha ka juh ka por , la ïa rai ruh ba n pynlong ïa ka jingiakynduh ka ba lai kumba la ïa kut shisien shisnem jong ki seng samla , seng longkmie , ki seng bhalang , ki riewkhmat , ki nongsynshar dorbar shnong , dorbar raid , bad dorbar hima ha ka 13 tarik nailar 2013 , por 11 baje ha khasi national dorbar hall , mawkhar , shillong , ba n ïa kren halor ka jingsahteng hynriewphewsan ( 65 ) snem ba n pyndep ïa ki jingiateh bad ki jingkular naduh ba la pdiang ïa ki dulir instrument of accession and annexed agreement ha ka 17 tarik nailar , 1948 da ka sorkar india
u myntri rangbah ka jylla u dr.mukul sangma u la pan pisa shuh shuh na ka chairperson ka sorkar upa - ii ka sonia gandhi na ka bynta ki kam pynroi ha ka jylla
ha ka jingiakynduh dang shen ha new delhi , nga la iathuh ïa ka madam sonia ïa ki ba bun bah ki skhim ba ka sorkar ka la pyntrei kam bad ki ba ka dang thmu ruh
nga kyrmen ba ka madam sonia ka n sa ai pisa shuh shuh ïa ka jylla la ong u dr.mukul ha kane ka sngi hatmajai
haba pynpaw ïa ka jingsngewhun ka mynsiem ïa ka jingmynjur ka planning commission ba n ai ïa ka jylla , u myntri rangbah u la ong ba baroh ki tnad ka sorkar pdeng ki la pynthikna ba ki n ai ïa ka jingkyrshan ïa ka jylla
ha ka jingshisha , nga la kyntu ïa ka sorkar pdeng ba ka n ai ka song pynroi ka ba kyrpang ïa ka jylla na ka bynta ki kam ba heh ba la leh da ka sorkar jylla ha kane ka jylla , la ong u myntri rangbah bad bynrap ba u la ia kynduh ruh ïa u prime minister u dr.manmohan singh ba n pynsngew ïa kane ka jingdonkam jong ka jylla
la bthah ïa nga ba n pynkhreh wut wut ïa ki jingtrei ki ba heh na ka bynta ka jylla ba ka sorkar ka thmu ba n leh bad ïa kane ka jingtyrwa la khmih lynti ba n pyndep noh ha kine ki sngi ba n wan la ong u myntri rangbah
u myntri rangbah u la iathuh ba ki kam ba heh ba ka sorkar jylla ka pun ki n kynthup kum ïa ka umbam umdih , ka jingring um sha ki lyngkha na ka bynta ka tura bad ganol basin
kane ka projek ka thmu ba n pyntreikam ïa ka wah ganol ha garo hills ba n pynpoi um sha ki lyngkha rep la ong u dr.mukul
kane ka n kyntiew ïa ka rep ka riang bad ka n pynlong ruh kum ka kam shangkai pyrthei ïa katei ka jaka na ka bynta ka jingmyntoi ki nongshong shnong ka thaiñ , la ong u myntri rangbah
bun ngut na ki paidbah ki la ngat ha ki jingshahthok pisa da ki bun hajar tyngka namar ka jingkyndeh mynsiem jong ki namar ki khusnam ba ki la ioh ha ki jingthoh , jong ki mobile jong ki ka ba la ju thong ba ki la jop ïa kane katai ka jingialehkai bad ka khalai nusib ka ba laiphew jait
la ju iohi ruh ba ha kitei ki jingthoh , ki ju poi ba ka khusnam ka long da ki klur bad da ki dollar , bad la bthah ïa ki ba ki n phone sha kito ki nombar ba la dep batai ha ka jingthoh jong ki
hynrei kaei ka ba ngi ju lap ka long ba nalor ba la pynlut ïa ki bill phone ba n ïa kren ka ba ju bam da ki khadhynñiew - khadphra tyngka shi minit la bthah ïa ki nongioh ïa ka message ba lada ki kwah ba n kam ïa ka jingjop jong ki ki dei ba n phah pisa kumba la batai ha ki
ha kane ka rukom bun ngut ki samla ki ba la ngat da ka jngkyrmen ba hadien ba la ioh ïa kane ki n sa long ki ba riewspah bad halor kane , uwei u samla u la thep pisa haduh 27 hajar tyngka ha kine ki snem ba la dep , hynrei ynda la dep thep ïa kata ka pisa kita ki nongkren phone ki dang iai dawa shi dawa pisa ha ka ba ynda u la sngewthuh ba u la shah thok u m don lad shuh da kumwei pat hynrei u la pyrshang ba n leit ujor sha ki bor pulit hynrei na ka liang jong ki ruh ki m lah ba n leh eiei
kumta hadien ba la iohi ïa ki ba bun ki ba kum kitei ki jingjia ka aircel ka la maham ïa ki paidbah ba ki m dei ba n ngeit biej ïa ki ba kum kitei ki jait message ne ki phone ki ba poi ha ki mobile jong ki bad ki ba ju iathuh ruh shaphang kita ki khusnam
ka aircel ka la maham ïa ki paidbah ba ki dei ba n husiar na ki ba kum kine bad ki m dei hi ruh ba n ngeit lait noh lada ki ioh ïa ki phone bad ki message na ki nombar ki ba sdang da + 91
ka la maham ruh ba ym dei ba n ngeit ïa ki nombar basdang da ki 00423 , +375 ki ba dei tang ki nombar ki ba shu pynbiej
51 ngut ki khynnah pule jong ka dong khlieh shnong sohra ki la shah pynkup burom mynhynnin ka sngi ha ka dorbar shnong jong katei ka dong ha ryngkat ka jingiadonlang jong u mla ka sohra u bah titos chyne
na ki 51 ngut ki ba la shah pynkup burom 32 ngut ki dei ki ba la pas ha kane exam matrik katba 19 ngut pat ki dei ki ba pas ha ka klas xii
napdeng kitei ki 51 ngut uwei u dei u ba ioh ba n bat ïa ka kyrdan ba khyndai ha ka top ten jong ka commerce , u nangkiewdor diengdoh u dei u khynnah pule jong ka st john bosco boys higher secondary school sohra
ha katei ka jingpynkupburom ïa ki khynnah pule ki ba pas , ka dong khliehshnong kum ka dak ka jingpynshlur ïa ki samla ka shnong ka la ai khusnam ïa ki da ka song pisa ka ba san spah tyngka na ka bynta ki ba ioh distinction bad 10 hajar tyngka na ka bynta ki ba la wan ha ka top ten
ka long ruh ka khubor ka ba sngewkmen ïa ka shnong khliehshnong ba napdeng ki ba pas ha ki baroh ar tylli ki exam jong ka matrik bad klas xii mynta u snem la don ruh iwei i kynthei i ba la don khun bad i ba la wan ha ka kyrdan first division ha ka arts stream , ka long shuh shuh ka khubor ka ba kham sngewtynnad ba napdeng baroh ki khynnah pule jong ka sohra college i dei tang i d.phanbuh marwei i ba la wan ha ka first division
haba kren ha katei ka sngi pynkup burom u kongsan u bah titos chyne u ba la noh synniang haduh 10 hajar tyngka u la sneng la pyni ïa ki khynnah pule jong ka shnong ba kumba ka shnong ka la pynkup ïa ki kat kane ka burom ka dei sa ka kamram jong ki ba n wanrah burom ïa ka shnong
u la pyni ruh ïa ki ba ha ka jingpule jong ki ki don ruh ki ba n leit pule sha sor shillong
hynrei phi dei pat ba n tip ba ka sawdong sawkun jong ka sor shillong ka dap tang da ki jingphylla suda , phi m dei ba n ngop ha ki kam bym long hynrei phi dei ba n duriap bha ha ki jingpule jong phi ; ong u bah titos da ka ba pyni ba bunsien ki khynnah nongkyndong haba ki kiew sha sor bun na ki ki la shu ngop bad pyndkut noh ïa la ki jong ki jingpule
u rangbah shnong ka shnong khliehshnong u bah p.tariang u ba long ruh u nongpyniaid ïa katei ka jingialang , haba kren kum u rangbah u ba don ka jingkitkhlieh na ka bynta ka shnong u la ong ba u sngew sarong ïa ka jinglong ba bha jong ki khynnah ka dong namar ba kat sha ki jingialang ba u leit u m pat ju iohsngew ba ki briew ki n beiñ hynrei bun hi ki la pynpaw ïa ka jingiaroh ïa ka jinglong jong ki , hynrei haba u la kyntu pat ïa ki ba haba ki n kiew sha sor shillong ki dei ba n ri kyndong bha ïa la ka akor ka burom ym tang na ka bynta ka burom ka ijot jong ka ing ka sem hynrei na ka bynta ka shnong ka thaw bad ka thaiñ hi kumjuh
la ioh ruh ki jingkren na ki riew rangbah jong ka shnong ki ba la ai mynsiem ryngkat ki jingsneng jingkraw ïa ki khynnah pule jong katei ka shnong da ka ba pyni ruh da ki kumno ki lynti ki n ïa kynduh bad kaei ba ki donkam ba n leh ha ka jingiaid lynti jong ki ha ka jingpule
hooid ka shnong sohra ka dei ka shnong ka ba la tip kum ka jingsdang jong ka jingnang jingstad hapoh kane ka ri - khasi bad la shim ïa ka ktien khasi paka na katei ka shnong , ka long ruh ka jingsngewsarong ïa katei ka shnong namar ba kumba la paw ha ka jingsam khusnam ha ka sngi pynkup burom bun na ki khynnah pule katei ka shnong ki la ioh distinction ha ka subjek khasi ka ba pyni ba ki long ki ba tbit ha ka ktien lajong
ka seng fkjgp ym tang ba ka don bynta tang ha ki kam jingiakhih pyrshah sorkar hynrei ka seng ka long ka ba kloi ba n peit ïa ka bha ka miat jong ka imlang sahlang bad mynne ka sngi ka seng ka la rai ba n shimti noh ïa uwei u khynnah khunswet da ka ba kyrshan ba n buh skul ïa u haduh ba u n da pyndep ïa ka jingpule ka jong u
une u khynnah rit ba la tip kyrteng u wanshailang syiemlieh u ba shong ba sah ha mawlai kynton massar u la iathuh ba u la shah ieh khunswet naduh ba u dang don 9 snem ka rta
une u khynnah u leit skul ha st.alloyes mawlai kynton massar bad u dang pule ha ka klas iv , hynrei ha ka jinglong khunswet jong u , u la duh ba n leit skul bad u la hap ba n pep noh na ka jingpule jong u
halor ka jingkynduh jingeh jong une u khunswet ka seng ka la rai ba n kit ba n bah ïa ki jingeh jong une u khynnah da ka ba kyrshan skul ei ïa u haduh ba un da pyndep ïa ka matrik
kum ka dak ka jingsdang mynne ka seng hapoh ka jingialam jong u bah marbud dkhar u president jong ka seng fkjgp ka la aiti ïa ki kot ki sla sha une u khunswet
u bah marbud dkhar mynne ka sngi u la ong ba ka seng ka long ka ba kloi ba n kner ba n ai jingiarap ïa la ki jong ki para doh para snam
la ong ba ka seng ka la rai ba n shimti ïa une u khynnah namar ba u m don lad shuh ba n pule
ngi la rai ba n kyrshan skul ei ïa u khnang ba un ioh ba n kheit ïa u soh kum ba kheit kiwei ki khynnah
la ong ba naduh ki kot ki sla ki uniphom skul bad kiwei kiwei de ki jingdonkam ka seng ka kloi ba n noh synniang jingiarap na ka bynta une u khynnah
ba n pynneh pynsah ïa ka mariang bad ki sawdong sawkun jong ka , ka district saw balang ce union , hynne ka sngi ka la pynlong ïa ka sngi rakhe tyngkai mariang , ïa ka ba la pynlong ha umdohkha ce society
da ki phew ngut ki samla shynrang bad kynthei na ki society ki la mih shakhmat hynne ka sngi ba n shim bynta lang ha kane ka prokram thung dieng
ki nongialam ba rangbah jong ka ce union , hynne ka sngi ki la shim bynta lang , kynthup naduh ki pastor , tymmen basan , ki rangbah balang , ki nonghikai skul bad ki khynnah skul na ka umdohkha government lp school , ka umdohkha upper primary school , ka ba la wanrah ïa ka jingshit jingshngaiñ ha katei ka prokram ba shisngi
u kongsan ha kane ka sngi u la long u bah otril pamshong , mdc ka mawhati , u ba long ruh u em ka khadc , shillong , u ba bat ïa ka tnat fishery bad marriage divorce
shuwa kata , la pynlong ïa ka jingialang ha phyllaw ka ïingmane ka balang presbyterian umdohkha , ïa ka ba la pyniaid da u bah r.l.pamshong , chairman social & recreation committee , ha ka ba la ioh shuwa ïa ki jingkren lyngkot na ki riew rangbah , ba kynthup ïa u bah b.r nongrum , president ka district saw balang ce union , u bah m.damblong , uwei na ki riew rangbah ka shnong umdohkha bad kynthup ruh ïa u bah c.g r.syngkli , u ba long u nongthoh khubor
u bah pamshong , haba kren kum u kongsan , u la ong bad iathuh ba ïa ka world environment day , la rakhe nyngkong eh ha ka 5 tarik jylliew , 1972 , ha stockholm , ka ba la pynlong da ka united nation organisation ( uno )
ka jingthmu jong kane ka jingrakhe ka long ba n tyngkai ïa ka mariang , hadien ba ka uno ka la iohi ïa ki jingpom pathar ki briew ïa ki dieng ki siej bad ki jingdon jingem jong ka mariang , naduh ki mar pohkhyndew , kum u mawshun , u dewiong bad kiwei kiwei , la ong u bah otril
ka long ruh ka ba sngewsih ha kine ki sngi ba nalor ba u briew u la pom pathar ïa ki dieng ki siej , u thang rnga ruh ïa ki , u la ong , ka ba la wanrah ïa ka jingsyllen ki lum ki wah bad ka ba la pynartatien ïa ki longdien ba n sa wan
kumta ka sorkar ruh ha kane ka sngi ka la pynlong ïa ka jingrakhe man la u snem ba n tyngkai ïa ka mariang , khnang ba n wanrah biang sa shisien pat ïa ka mariang ka ba itynnad bad ka ba jyrngam kum ha ki por ba mynshuwa
ka jingma lada ngi m kyndit bynriew mynta ka long , ba ka n don ka thma ia knieh um ka ba shyrkhei bha , la ong u bah otril , kane ka thma ka n jia naduh ki snem 2025 ei ei , namar ka khyndew ka n ym lah shuh ba n bsa um bad bun ki jaka ki n long ki jaka shyiap , lada ailad ba ka jingpom pathar ïa ki dieng ka n bteng na ka por sha ka por , u la bynrap
sngewtynnad ruh ba ka sorkar mynta u snem ka la buh ïa ka theme shaphang ka world environment day , ka ba ong think , eat , save
kine ki lai tylli ki kyntien ki kdew ba ngi n pyrkhat shuwa ba n bam bad tyngkai ïa ka mariang
hadien kata la pynlong ïa ka jingthung dieng bad ka jingiaid paidbah naduh ïingmane shaduh ka jaka thungdieng
ha kane ka sngi , la thung haduh 200 tylli ki tynrai dieng , ïa ki ba la ai sngewbha da ka tnat forest na nongpoh
bunsien la ju iohi ha ki khubor ba ka bank ka shah tuh pisa , hynrei mynta pat ka la jia da khongpong ha ka ba ka la mih ka jingkynnoh ba ka bank ka la tuh kylla na ki nongthep pisa
kane ka la jia ha ka meghalaya rural bank ne ka bank nongkyndong ka ba don ha mawlai nonglum ha ka ba iwei i longkmie i la ujor ba katei ka bank ka la pynjah ïa ka pisa jong i ka ba haduh 60 , 600 tyngka
i kong sylvia nengnong i ba shong ba sah ha mawsiatkhnam nongkya , i la iathuh ba ha ka jingleit thep pisa ka ba khadduh eh jong i ha kane ka taiew ba la dep kumba iuh tdong bseiñ i la kyndit thret ba haba la pynbiang jingkheiñ ha ka passbook jong i , i la lap ba ka pisa jong i ka m don kumba i la thep
katkum ka jngiathuh jong i , i la sei pisa na katei ka bank tang lai sien sei ka ba la kot sha ka 19 hajar tyngka " haba la iathuh ïa nga ba ka pisa jong nga ka don sa tang kattei nga la kyndit thret bad nga la pyrshang ba n ïa kren bad u branch manager katei ka bank " ong i kong sylvia da ka ba i la iathuh ruh ba ha katei ka jingpyrshang jong i ba n ïa kren utei u manager u la kren khor pynban ïa i ha ka ba u la bat ruh ïa ka passbook jong i haduh lai sngi
hadien ki jingkut lad namar ka jingbym ailad jong u bah mike l.chyne u branch manager ka mrb mawlai nonglum ba n iakren , i kong sylvia , mar - mar i la leit ba n ujor ïa kane sha ka ksu mawlai circle ha ka ba ki dkhot ka ksu khlem pynslem ki la leit ba n ïa kynduh ïa utei u manager
ha katei ka jingleit ba n ïa kynduh bad ki dkhot ka ksu , u bah mike u la len ba u la ong ba ïa ka pisa jong i kong sylvia la ot , namar ba i bahkhlieh ïa u ba shim ram na katei ka bank , ka ba i kong sylvia i m don jingtip eiei ïa kata
hadien ka jingiataiñia ka ba jur ha katei ka bank , u branch manager katei ka bank u la pynphai ïa ka pisa jong i kong sylvia 24 hajar tyngka da ka ba kam ba ka don ka jingbakla ha ka jingtreikam , katba u m shym la pynphai pat ïa ka 36 , 600 tyngka ka ba dang jah klep
hadien ka rai ka ba la ioh na u manager ba ym lah ba n pynphai ïa kata ka 36 , 600 tyngka ka ba la jah ka ba u la kynnoh ba la sei hi da i kong sylvia da ka ba shu shon kti , i kong sylvia ha ryngkat ka jingsynranlang jong ki dkhot ka ksu mawlai , i la ujor sha mawlai police station pyrshah ïa utei u manager bank
haba kren sha ki nongthoh khubor i kong sylvia i la ong ba i long tang i nongrep i bym nang wat tang ba n soi ïa la ka kyrteng , hynrei i la soi kyrteng hangtei tang da ka ba shon kti , " haba nga ïa kynduh ïa u manager u ong beit ïa nga ba nga la sei , hynrei nga kynmaw kyndiang ba nga khlem sei pisa laitnoh ka 19 hajar tyngka ka ba nga la sei lai sien " iathuh i kong sylvia ba ha kine ki khyndiat sngi ba la dep ka la mih ka jingiania ka ba jur ha katei ka bank bad ki nongtrei jong ka ha ka ba ma i - i la byrngem kylla ba n ai pulit katba na ka liang u manager pat u la ong ba lada ki ai pulit ki n hap ba n siew ïa ka bai mynraiñ khmat lada lap ba u m don jingbakla
i kong sylvia i la iathuh shuh shuh ba utei u manager u la pyni daw nyngkong da ka ba kynnoh ba i la bahkhlieh na ka bynta u nongshim ram ka ba i m shym la bna eiei , bad lada pyrkhat kumno i briew i ba dei tang i nongrep in lah ba n bahkhlieh na ka bynta u nongshim ram , i la ong ruh ba kham hadien u la ai daw pat ba i la sei hi ïa ka pisa da ka ba pyni ïa ka dak kti kmie ka ba la shon ha ka kot sei pisa ka ba ma i i la kyntait war ba ka m dei ka jong i
haba la pyrshang ba n iakren bad u bah mike , u ba dei u branch manager , ym shym la ioh iakren satia , namar ba u m shim satia ïa ka mobile jong u
u sdo ( civil ) ka mairang u bah b.mawlong u la ong ba haduh 1 3 million ton , bun na ki briew ki pynlut pynsep ei ïa ka bam
haba kren mynta ka sngi ha ka jingrakhe pynneh pynsan mariang ha mairang ba la pynlong da ka hnyf , u la ong ba kat dang mih ki sngi ki snem dang bun u paid bynriew ha ka pyrthei
la ong ruh ba ki briew ki dei ba n pyrkhat shuwa ba n bam bad ym dei ba n shu pynleh nohei ïa ka bam ba ioh na ka mariang
la ong ruh ba ka jingpynjaboh jong u briew ïa ka mariang ka pynsniew ka pynduh lut ïa ki jingthung jingtep ha ka rep ha ka riang
" dei ba n ieid ïa ka mariang kumba ieid ialade " , la ong u sdo ka mairang
shuwa ïa kane la ioh ka jingkren na u mdc ka mairang u bah rasor rani u ba la ong ba ka jingkwah rhah jong u briew ka pynsniew ïa ka mariang
" donkam ba n iada , pynroi bad ba n tyngkai ïa ka mariang " , la ong u mdc ka mairang
kumjuh ruh u bah etelan myrthong u sordar ka shnong mawshut u la ong ba ka juk mynta ka la kylla long ka thma bah hapdeng ki briew ba duk bad ki briew ba riewspah namar ba la bun tang ki jingharam bad ka jingkwah spah lalot jong ki briew haduh ba ki la pynduh pynsniew lut khait ïa ka mariang
ka jingpynjot ïa ka mariang ka ktah shibun eh ïa ka rep ka riang bad la ong ba ka por mynshuwa ka rep ka riang ka dang seisoh shibun eh haba ïa nujor bad ka juk mynta
mynshuwa la ong ba rep tang shi byrni u phan ioh haduh 10 byrni hynrei mynta na shi byrni u phan ioh tang shiteng byrni
kane baroh ka long namar ba la jur ka jingpynjot ïa ka mariang ha ka ba u briew u m don shuh ka jingiatiplem
la iathuh ruh ba ka shnong la 96 snem ka don ïa ka aiñ ba n pynneh ïa ka mariang hynrei long lehnohei namar ba ïa kane ka aiñ ym don ba ithuh
la ioh jingkren ha kane ka sngi na u myntri ka hima nongkhlaw bad na ki riew rangbah jong ki tnat sorkar ba pher ba pher
u lat ka jylla u ranjit shekhar mooshahary u la ong ba ka high court thymmai jong ka meghalaya ka dei ba n pynlait ïa ka jingbishar hok ha ka por ka ba biang na ka bynta ki ba duk ki ba shem jingeh ba n ia khun ïa ki ba riewspah
haba kren hynne ha ka jingrakhe dap 100 snem ka shillong bar association ( sba ) ba long hynne ha u soso tham auditorium , u mooshahary u la ong " ka kashari ka m dei ba n pynlong ka jingbishar ka ba lutphut ïa ki paidbah bad ka dei ba n don ka por ka ba biang ba n shim ïa ka rai " .
la seng ïa ka sba ha u snem 1913 , bad mynta ka la poi ka jingbun ki dkhot sha ka hynniew spah ngut
u lat u la sngew ba ka jingbishar hok ka don la ka jong ka dor ïa ki ba duk bad ki ba riewspah namar ba ki ba riewspah ki kham ioh lad katba ki ba duk ki m ioh , bad ki m ioh ïa ka jingbishar hok
" ki ba duk bad ki ba duna ha ka ioh ka kot ki shah pyntieng ba n ia khun ba n ioh ïa ka hok pyrshah ïa ki ba riewspah
u la ong ba lada ka meghalaya high court ka n lah ba n pynsted ba n ai ïa ka jingbishar hok , ka lah ba n bud nuksa ha baroh kawei ka ri india
u mooshahary u la khot ïa ki nongsaid aiñ kum ki nongialeh thma pyrshah ïa ki kam bymman
u judge ka meghalaya high court u sr sen u la ong ba ka jinglong mynta ka m long ka ba sngewtynnad namar ba u nongiasaid aiñ u pyrshang ba n ialam bakla ïa ka kashari da ka ba wanrah ïa ki kot ki sla bym biang
" nga la pan jingtip bniah halor kane ka kam " .
u sen u la kyntu ïa ki nongsaid aiñ ba n kiar na ka ba pyndonkam ki ba lah ba n ialam bakla
u justice tnk singh u la iathuh ba ka meghalaya high court ka n sa buh shen ïa ka district judiciary division ha tura ( west garo hills ) , jowai ( west jaiñtia hills bad ri bhoi district khnang ba n pynsted ïa ka jingbishar hok
hadien ba ka rbyf , umsning circle bad ka 12 shnong circle ki la ai por ïa ka sorkar jylla ba n thung noh ïa u bdo ba thymmai ha umsning c & rd block , hapoh ka shitaiew kata naduh mynshem taiew
kane ka jingaipor ka la kut noh hynnin ka sngi
hynrei namar ba hynnin ka sngi ka sorkar ka la ai shuti kyrpang ïa baroh ki ophis sorkar bad ki skul bad kumjuh ruh ïa ki bank ha katei ka district , kumta na ka liang u bdo ba dei ba n shimti ïa kane ka kam u m shym la lah ba n wan hynnin ka sngi , namar katei ka shuti
kumta na ka liang u bdo thymmai u la shimti noh ïa katei ka kam hynne ka sngi balang , ha umsning crd block , ka ba la wanrah ïa ka jingkmen ïa ki paidbah watla ka jingbyrngem khang tala jong ka rbyf katkum ka jingaipor ka la kut noh
hynne ka sngi , ka rbyf ka la poi tiap ha katei ka ophis ha umsning ba n khang tala noh ïa katei ka ophis katkum ka jingkut ka jingaipor jong ka
pynban kane ka jingthmu khang tala ka la pulom noh , hadien ba u bdo ba thymmai ka block u la wan ba n shimti noh ïa ka kam
katkum u bah p.p shylla , president ka umsning circle , u la iathuh ba hynne ka sngi , ka rbyf lem bad ki dkhot jong ka , kynthup ruh ïa u president ka 12 shnong circle , u bah ialam lamarai , ki la leit sha katei ka ophis ha umsning , ba n khang tala noh katkum ka jingkut ka jingaipor jong ka seng , namar ka jingbymdon bdo baroh shi katta ka la ktah ïa ki paidbah ki ba wan ba n donkam ha katei ka ophis ha kine ki bnai ba la lah
une u nongialam ka seng u la ong ruh ba ka seng ka la sangeh noh ba n khang tala , hadien ba la iohi ïa u bah p.khonglah , bdo ba rim katei ka ophis u la wan ba n shimti biang ïa katei ka kam , katkum ka hukum ba u la ioh na ka sorkar ba n shimti ïa katei kajuh ka kam
u la ong ruh ba ka seng ruh ka la pynpaw ïa kane kajuh ka jingkmen ba ka jingdawa jong ka , ka la long ka ba jop , namar lyngba kane ka jingdawa , ka la urlong bad ba ka jingdawa jong ka seng ka m long na ka bynta ka jingmyntoi shimet , hynrei namar ka jingmyntoi ki shnong ki thaw bad ki paidbah na kylleng ki shnong , ki ba wan donkam man la ka sngi
u la ong ruh ba ka seng ka ai khublei ruh ïa ka sorkar jylla ba ka la sngap ïa kane ka jingdawa bad watla u bah khonglah u la long teng u bdo ba la shakri bun snem bad ai ka jingshakri ka ba janai ïa ki paidbah , hynrei namar ka jingwan shimti biang jong u , hadien katto katne bnai ba u la shah pynkynriah kam , ka la long kumba ngi la ioh biang ïa uwei pat u bdo ba thymmai ne u bah khonglah ba thymmai
ka seng ka kyntu ruh ïa ka sorkar jylla ba nangne shakhmat ka m dei shuh ba n pynkynriah kam kulmar ïa ki ophisar khamtam ki ba ai jingshakri ba janai sha ki paidbah , tang namar ka daw jongno re jongno , khlem da peit ne bishar bniah
namar kane ka jingpynkynriah kam ka wanrah ïa ka jingthut ha ka jingshakri ki ophis sorkar ïa ki paidbah
u la bynrap ruh ba ka jingslem u bah khonglah ba n wan shimti biang ka dei namar u m shym la ioh ïa ka hukum na ka sorkar , wat haba la iohsngew na kiwei pat ba u n leit shimti biang ïa ka kam ba rim ha umsning
ka cswo , hapoh ka jingialam ka kong christabell wanniang , general secretary , hynne ka sngi ka la leit jurip ïa ka surok kali , ka ba na lad nongrah sha khlaw shnong , ka ba don kumba 2 km ei ei
kane ka jingleit jurip kane ka seng ka long halor ka jingujor ki longkmie , na syllei u lar , ïa ka ba la kynnoh ba u bah ngaitlang dhar , mla ka umroi u la pyndonkam bakla ïa katei ka surok kali , haba u la shimwai ïa ka khlaw shnong bad pynkit jingkit kum ki dieng bad kiwei kiwei ha katei ka surok kali , kat haduh ba ka la julor lut , ka ba la wanrah jingeh ïa ki paidbah
ka jingkit dieng jong ki kali utei u mla ka umroi ka la pyndkoh ïa ka leit ka wan bad ka la pynkylla umktieh ïa ki ba bun ki jaka ha katei ka surok , kat haduh ba ka la wanrah ïa ka jingeh ha ka liang ka leit ka wan jong ki paidbah , khamtam ïa ki khynnah skul ki ba hap ba n leit ba n wan da ka kjat sha ki jaka pule jong ki bad ha ka kit ka bah jong ki paidbah , ki ba hap ba n mad ïa ka kit jingkit da ka ba iaid ïa ka lynti ka ba dap da ka ktieh suda
ka cswo ka la ong ruh ba hashuwa kane , ki longkmie na katei ka thaiñ , na syllei u lar , ki la ujor na ka por sha ka por , ïa une u nongmihkhmat u ba wai ïa katei ka khlaw shnong , hynrei u m shym la sngap satia , hynrei u la pyniaid kali ba n kit ïa ki dieng na katei ka khlaw , kat haduh ba ki pipe umbam umdih ba ring um sha ki shnong ki la julor lut bad ka la ktah ïa ka jingkyrduh um ha katei ka shnong
ha ka ba iadei bad kane , na ka liang ka cswo ka la kynnoh ba ka long ka jinglehraiñ ïa utei u mla ka umroi , ba hashuwa ka elekshon mla , u la kular sha ki paidbah lyngba ki ktien thiang jali jaum jong u ba n iarap ïa ki paidbah ba n wanrah ïa ka roi ka par bad ka ioh ka kot jong ki paidbah khamtam ki ba duk ba kyrduh bad ki ba im jynjar
ka seng ka kynnoh ruh ba ha ka por ialap elekshon , u la kyrpad ïa ki paidbah ba n kyrshan ïa u khnang ba un lah ba n iarap ïa ki ynda u la jop
pynban kane ka jingkyrpad bad ktien jali jaum jong u , ki shu kut noh tang ha ka por elekshon , katba mynta , ka cswo ka la lap pylleiñ da ki khmat ba u m shym la lah ba n trei na ka bynta ki paidbah , pynban ka jingtrei jong u ka long da ki kam pynjot ïa ki surok bad ki lynti syngkien ba ki paidbah ki pyndonkam na ka por sha ka por
ha kajuh ka por ka seng ka dawa na utei u mla ba u dei ba n moramot bad jurip ïa katei ka surok kali ka ba u la dep ba n pynjot hi bad lada u m lah ba n leh ei ei , na ka liang ka seng ka kam banse ba n shim da kiwei pat ki lynti na ka bynta ba n iarap ïa ki paidbah
haba kubur ba ka don khyndiat ka jingbakla ka meghalaya rural bank , mawlai nonglum namar ka jingiabakla ha u account nombar ha ka por ba pynjari na ka rukom treikam kti sha ka jingtrei thymmai da ki kor komputor bad internet ka ba ki ong ka core banking solution ba ka la rung bakla ka nombar jong i kong sylvia nengnong sb - 5019 bad ka sb5109 ka thup pisa jong uwei u briew u ba la shim ram shisha na bank , u bah mike l.chyne u la ong ba baroh ki briew ki ju bakla tang u blei u bym bakla shuh , da ka ba u la ong ruh ba tang u ba shu thiah u bym ju ur bad tang u bym trei u bym ju bakla , hynrei ki ba treikam te ki ju bakla beit
u bah mike u la ong ba hadien ba la peit bniah sani bha ïa ki jingbakla u la lap ba 24 hajar tyngka ka dei ka ba la ot bakla da ka ba iapher ki account nombar
bad ha ka sngi ka ba bud hi u la ong ba u la pynphai noh ïa kata ka pisa jong ki
halor ka jingkynnoh ba u la bat ïa ka passbook jong ki haduh lai sngi u bah chyne u la ong ba ka kong sylvia ka don ar tylli ki account bad kumjuh ruh ar tylli ki passbook kumta haba la pynshai ïa ka ba ka n pynlong noh tang kawei ka passbook ka kong sylvia ka la kohnguh hynrei ha ka sngi saitjaiñ ka la rah pat tang kawei ka passbook , " ym dei ba ka bank ka bat ïa ka passbook jong ka hynrei ka la ieh hangtei da ka mon sngewbha la jong da ka ba ong ba ka n wanrah sa kawei pat ha ka sngi nyngkong " ong u branch manager ka mrb da ka ba pynshai ba ka jingmih ka passbook jong ka kong sylvia ka ba shong ba sah ha mawsiatkhnam haduh ar - tylli ka dei namar ka jingbym tip jong ka ba ka account barim jong ka ruh lah ba n pyntreikam lang hajuh bad ka bai bylla na ka mnregs
u bah chyne u la pynpaw ruh ïa ka jingsngew lyngngoh ïa ka jinglen jong ka kong sylvia ba ka la sei hi da lade ïa ka pisa ka ba 20 hajar tyngka da ka ba ong ba ka la sei tang 10 hajar ha ka ba na ka liang ka bank ka don lut ïa ki kot ki sla ki ba biang ba n pynshisha ba ka la sei
ba n kham shai ïa ki kam ki ba kyllaiñ ha ka jingiakren bad ka kong sylvia ha ryngkat ka jingaidonlang ki dkhot ka ksu mawlai u bah chyne u la ong ba u la ai ha ki ba ka bank statement ka ba naduh ka 28 tarik u lber 2011 haduh ka 4 tarik u jylliew 2013
shuh shuh u bm ka mrb u la ong ba ka jingpynmih khubor ba u la kren khor ka long ka ba la shu kynnoh lamler bad ka bym don nongrim bad ka ba bakla shibun hakhmat u briew u blei , ha ka ba u bah mike u la kam ruh ba ki nongtrei jong katei ka bank ki m pat ju kren khor iano iano ruh
ka bus ka ba iaid meghalaya transport corporation ( mtc ) ( ml - 03 - 0197 ) ka la shah thang ingkhong ha bajengdoba ha north garo hills district hynne ka step sngi balang
hynrei shwa ba ki n thang ki la pynhiar noh ïa baroh ki nongshong bus
ki pulit ki la ong ba kane ka jingjia ka la long ha la por 7 . 40 am hynne ka step
katkum ka jingiathuh u heh sorkar , kane ka bus ka ba kamai na shillong sha thaiñ garo hills ka kit 30 ngut ki nongleit jingleit
ki pulit ki la ong ba kane ka jingjia ka lah ba n dei ka jingleh jong ka kynhun united achik liberation army ( uala ) ka ba dang shu thaw thymmai ha garo hills
hynrei ka uala , ka gnla bad anvc ( b. ) ki m pat kam ei ei ïa kane ka jingjia haduh mynta
ki pulit ki la iathuh ba ki lehnoh ba la kieng atiar bha ki ba don kumba saw ne san ngut ei ei ki la pynsangeh ïa ka bus da ka bor ha ka por kumba 8 baje mynstep ha bajengdoba
kine ki lehnoh ki la siat pynma shwa sha suin ba n pyntieng ïa ki nongshong bus ha ka ba baroh ki la hiar noh bad hadien ba la thylli ka bus , ki sa wiang ding syndon ïa ka bus
ki pulit ki mareh bran bran sha katei ka jaka mar ïa ioh ïa ka jingtip hynrei ki m lap ei ei sa tang ki snep kuli ak la lap ha katei ka jaka
haduh mynta dang sah ha ka umdum balei ki lehnoh k thang ïa katei ka bus
na ka liang ki pulit ki la pynlong ïa ka jingthwet bad pynjur ïa ka jingpahara ba n kem mardor ïa kito ki ba donkti
haba kren kum u nongkren ba kyrpang , ha ka jingrakhe ïa ka sngi kyrpang jong ka mariang ( world environment day ) ha lady keane college u environmentalist ba pawkhmat jong ka jylla u rev.h h.mohrmen u la iathuh lypa ba kiwei pat ki thaiñ ki ba ka la sdang ka jingtih dewiong hapoh ka jylla khlem pep ki n kylla kum ka jaiñtia hills
ha ka jingkren ka ba kynthup ïa ka jingpyni ïa ki dur kumno ka jingtih marpohkhyndew ka la pynjot pynpra ïa ka mariang bad ka ba ker sawdong , u mohrmen u la ong ba ka jingktah ka ba nyngkong na kano kano ka jingtih marpohkhyndew ka dei ïa ka um , u la pyni kumno ba ki wah ha thaiñ dewiong ka jaiñtia ki la iap lut na ka jingtih dewiong
ki wah kum ka kupli , ka myntdu , ka lukha , ka waikhyrwi , ka lunar , ka kwai , ka thlumuwi ki m don kynnja ba im shuh bad ki don ki wah ki ba ka ph level jong ka um ka ba tang 5 bad ka m long shuh wat tang ba n pyndonkam ruh
nalor ki um ki wah ka jingtih dewiong bad ka mawshun ka la ktah ruh ïa ki ba bun ki jaka rep jaka riang hapoh kine ki ar distrik
ha ka jingkren jong u ; u la ong ruh ba ki dak ki shin ki la paw mynta ba ki wah kum ha ranikor ruh ki la shah ktah bad ki dohkha ha kine ki wah ruh ki la sdang iap
namar kata ka jingma ka ba nyngkong ka ba ap ïa ka jylla ka dei ka jingiap ne jingkylla bih jong ki wah ha ki thaiñ dewiong bapher bapher jong ka jylla lada ka sorkar jylla ka m kyndit bynriew la ong u mohrmen
lada mynta ka jia ha jaiñtia lashai ka n jia ha west khasi hills ne ha garo hills
ha ka jingkren jong u , u mohrmen u la ong ruh ba dei tang da ka ba ka sorkar ka n shim khia ba n pyntreikam ïa ki aiñ ki kydon ka sorkar kmie ki ba la don lypa ki ba iadei bad ka jingtih mawpohkhyndew bad kumjuh ruh ka jingpyntreikam ia ki aiñ iada ia ki khlaw ki btap ba yn lah ba n iada ïa ka mariang na ka jingshah pynjot
ym donkam ba n ap ïa ka mining policy jong ka jylla , hynrei dei ba n shu pyntreikam beit ïa ka aiñ ka ri ki ba iadei bad ka khlaw ka btab bad ka jingtih marpohkhyndew ba n iada ïa ka mariang , u la pynkut
nalor ka ba ialeh ba n iada ïa ka mariang da ka ba pyrshah ïa ka jingpynjot pynpra , la donkam ruh ba iwei pa iwei na ngi ba ngi n ialeh ba n pynkylla ïa ka rukom im ka jong ngi naduh ka rukom bam , haduh kumno ba ngi bret ïa ki niut ki nier ki jong ngi
ha ka jingialang ka ba la pynlong da ka botany department jong ka lady keane college , la ioh ïa ka jingkren waiphang na i principal dr.c massar , bad ka jingkren aikhublei na u kl chaudhary , la ioh ruh ïa ka jingrwai ka ba ïa dei bad ka mariang da ka kynhun nss jong kane ka college
hadien jong ka jingialang la pynlong ruh ïa ka jingthung dieng ha ka kompon jong ka college bad la iadon lang ruh u chief manager ka canara bank u sunil kumar gupta namar ïa kane ka prokram la kyrshan ruh da kane ka bank
u khun rangbah ba nyngkong eh jong u rahim u mustafa ahmed ha ka jingiakynduh ka ba markhmat bad u rupang u la iathuh ba ka daw ka ba kongsan eh ka ba la pynlong ïa u kpa jong u ba n pan bor na ka kashari ba n pyniap ia lade bad la ki khun ka dei namar ba ka ing ka sem jong u ka m don eiei shuh namar ba u kpa jong u u la lilam lut ïa ki jingdon jingem baroh naduh ki dukan ki jaka puta bad kiwei
" kaei ka ba ngi don mynta dei sa tang ka ing ba ngi shong , bad ka dukan shna juti ka ba la shu khang tala sah haduh mynta " ong u hynmen ki lai ngut ki khun jong u rahim ki ba la ioh ïa ka jingpang ka ba lut ksan bha ba n phah sumar
ha ka ing ba u rahim u shong u sah ha barapathar ym shym la don mano mano ruh ha kine ki khyndiat sngi bad ha ka jingpyrshang ba n leit ïa kynduh ïa u rahim ha katei ka jaka sah jong u , u rupang u la lap ba u don tang u khun jong u u ba trei shna juti
haba la kylli bniah na u ahmed ïa ka jingpang ba ki para jong u ki la ioh ha ryngkat ki ummat ki ba lang ha ki khmat jong u u la ong ba la kumba san snem eiei ki para jong u ki la ngat ha kane ka jingpang bad la phah sumar ïa ki ha kawei ka hospital ka ba don ha bangaigoan guwahati ha ka ba katei ka hospital ha ka ba nyngkong ka la kular ba n ym shim pisa bad ba n shu ai ei ïa ka snam hynrei hadien ka jingaisnam ka ba ar ne lai sien katei ka hospital ka la ong ha u rahim ba la duna snam palat hapoh ka hospital ( blood bank ) kumta ki hap ba n shu thied noh
tang na ka bynta ba n ioh ïa ka jingkoit na ka jingpang ka ba la ban jur ka ing hi baroh kawei ka la pyrkhat ba katba dang don pisa ba n sumar beit , ong u ahmed da ka ba iathuh ba wat hadien ba la bynda lut kat ki ba ki don ruh ki para jong u ki m pat shym la koit satia
u la ong ruh ba katba dang sumar ha guwahati ki la pyrshang ruh ba n phah sumar teng ha vellore
nalor ka jinglut ka ba haduh 45 hajar tyngka manla u bnai , u ahmed u la iathuh ruh ba donkam pat sa 90 hajar tyngka na ka bynta ba n puid ïa ki
u ahmed u la ong ba ki lai ngut ki para jong u ki ba la ioh ïa kane ka jingpang ki long u khun ba ar , lai bad u ba san jong u kpa jong u
watla u m shym la ioh khubor eiei ïa ka jinglong jingman ki para jong u ha hospital ha guwahati u ahmed u la ong pat ba u kpa jong u u la pyrshang ba n wad ïa ki lad jingiarap na ki bor sorkar ha ka ba u la iathuh ruh ba lyngba ki khubor u la iohi ba u tarun gogoi myntri rangbah ka assam u la pyrshang ba n iarap ïa ki
u director ka higher and technical education ( dhte ) u la kular ba n wad klas ïa ki samla pule jong ka cmj university hadien ba la khang kdam ïa katei ka jaka pule namar ka kynrum kynram
ïa ka hukum ba la pynmih da dhte ka la ong ba ka tnad ka n sa eksamin bniah ïa ki lad ki lynti ba n pynwad klas ne jaka ïa kito ki samla ba la shah ktah na ka jingmih ka kynrum kynram ha cmj university
ka dhte ka la bthah ïa ki samla pule ba n ai ïa ki jingdonkam jong ki sha ka ophis jong u dhte ha additional secretariat naduh ka 7 tarik jylliew haduh 17 tarik ba n pyndep ïa kane ka ba donkam
haba kren hynne sha ki nongthoh khubor , ki samla pule ki ba iakynduh ïa kane ka apot , ki la ong ba la pynmih hukum halor da ka dhte bad la bthah ïa ki ba n ai ïa ki jingdonkam shwa katei ka 17 tarik ba n leh ïa ka ba donkam
shwa ïa kane , ki samla pule ki la ai por ïa ka sorkar ba ka dei ba n weng noh ïa ka jingeh ba ki iakynduh ka ba dei mynta ka sngi
ki la iathuh ba ki n leit iakynduh ïa u lat u rs mooshahary ha kane ka sngi thohdieng por 12 baje
" ngi n iakren ïa ki kam ba iadei bun na ka bynta jong ngi ki samla pule kum ka jingsiew ba la siew sha ka cmj university ba dei ba n pynphai biang nalor kiwei " , la ong ki samla pule
ki la pynpaw ba ka sorkar ka n shim lem ba n shim ïa ki lad ki lynti ba n iarap ïa ki namar ba mynta ki la iakynduh ïa ka khim khait
kawei ka lyngkha lum ba rep sying ha ka shnong umtangi , raid narleiñ , ka ri ka ba hap hapoh ka umsning police outpost , ri - bhoi district , ka la shah pynjulor noh ha ki paidbah nongshong shnong ka umtangi , da ka rai jong u bah storen dohtdong , rangbah shnong ka umtangi bad u bah john bian sawkmie , secretary shnong , ha ka 4 tarik jylliew ha ka por 1 baje nohphaisngi
katei ka lyngkha rep sying , ka ba la shah pynjulor la long trai da ka kong slodian kurbah , ha ka ba katei ka longkmie ka la kynnoh ba ki bor shnong hapoh ka jingialam utei u rangbah shnong bad u secretary shnong ki la leit ba n phut ba n jynrat lut naphang lin ïa u sying ba ka la thung
ka la kynnoh ruh ba u sying ha katei ka lyngkha lum ba ka la rep u la julor lut bad u ba la thung kham katto katne bnai haduh 20 mon ne tam
ka la ong ruh ba katei ka lyngkha lum la long trai da ma ka kum ka trai jaka , ha ka ba ka don ïa ki jingpynshisha kum ki dulir jaka ba la ai da u syiem ka raid narleiñ naduh kham mynshuwa bad ba la pynskhem ne pynthymmai biang da u syiem raid ba mynta
katkum ka dulir , ka la ioh naduh u snem 2007 , naduh ka por u pa ' iem moor manik syiem ( bam kwai ha dwar u blei ) ha ka ba la pynshisha ba ka la ioh haduh 10 akar shiteng ei ei bad ka ba la pynthymmai biang ruh da u syiem ba mynta , u pa ' iem sm syiem
ha katei ka dulir , la pynshisha ruh da ki sakhi satar ba la soi da u rangbah shnong ka umtangi ha katei ka por , ka la ong
hynrei ka jingwan pynjulor jong kitei ki paidbah shnong ha katei ka sngi , ka la long ba n shimduh ïa katei ka jaka jong ka , ba n pynlong khlaw shnong , wat haba ki la tip ba katei ka jaka la long trai nongkynti da ma ka lem bad ka ïing ka sem baroh kawei , ka ba la ri la sumar katkum ka riti dustur jong ka raid
ka la long ka jingduhnong ka ba khraw eh ïa ka lem bad ka ïing ka sem , namar ka jingwan pynjulor ki paidbah ha katei ka jaka , ka long da ka ba ki la phut lut naphang lin ïa u sying , kat haduh ba u m long shuh ba n thung biang na ka bynta ki jingdonkam jong u ba n san ha katei ka jaka , ka la kynnoh
kumta ha ka ba iadei bad kane , na ka liang jong ka lem bad ka ïing ka sem , ki m banse ba n pan jingiarap na ka hnyf , northern region , hynnin ka sngi bad kumjuh ruh kum ka trai jaka ka ba la shah pynjulor ïa utei u mar rep , ka la dawa ruh ba ki bor shnong ki dei ba n siew ïa ka bai lutksan jong ka , namar u sying ba ka la thung u m long shuh ba n pyndonkam , hadien ba u la shah phut lut shabar
kumjuh ruh na ka liang ka hnyf nr , lyngba u president jong ka , u bah banpynskhem kharnaior , u la ong hakhmat ki nongthoh khubor ka district , ba ka seng ka pynrem jur halor kane ka jingleh riewkhlaw jong katei ka shnong , kat haduh ba ka la nud ba n shim ïa ka aiñ ha la ka kti bad ba n thombor ïa ka jaka jong kiwei pat , ka ba long pyrshah ïa ka aiñ
u la ong ruh ba halor kane , na ka liang ka seng ka n sa bishar bniah bha bad ka n iaid shakhmat na ka bynta ba n ujor sha ki bor jong ka aiñ ïa kane ka kam
kumjuh ruh , u la ong ba ka seng ka n sa leit kynduh ruh ïa u syiem ka raid narleiñ , ba n dawa ruh na u ba kum u syiem u ba dei peit ïa katei ka shnong bad u ba donbor halor ki jaka raid , u dei ba n weng noh mardor ïa ka jinglong rangbah shnong utei u rangbah shnong lem bad ruh ba n bishar ïa ka jingshah ban beiñ katei ka longïing halor katei ka jaka jong ka
ka seng ka ai por ruh ïa u syiem ka raid narleiñ hapoh ka shitaiew ba dei ba n pyndep noh ïa kane ka kam bad lada u syiem lem bad ki longsan mansan jong u , ki m lah ba n pyndep ïa kane ka kam ka ba la ktah ïa ka kamai kajih bad ka bha ka miat jong ki nongshong shnong , na ka liang ka seng ka m banse ba n leit ujor noh sha ki bor ka aiñ , u la pynkut
ka bjp meghgalaya ka la kynthah jur ïa ka myntri kam pohiing ka jylla ka kong roshan warjri halor ka jingbym lah ba n tehlakam ïa ka jingshah thombor jong ki kynthei
ka bjp ka la ong ba ki jingkam jong ka sorkar ba ka n khang lad ïa ki kam thombor pyrshah ïa ki kynthei , ka dei ka jingshukam khlem ler ei ei namar ba ki kam thombor ïa ki kynthei khamtam ka jingshah batbor jong ki kynthei ka la nang kynrei bha ha kane ka jylla
ka bjp ka la ong ba ka kong roshan ka m lah ba n shakri ïa ka jylla kum ka myntri kam pohiing namar ba ka jingshah batbor jong ar ngut ki khynnah kynthei ha u pulit sub - inspector u nurul islam , u ba lait phet artad
kane ka pyni ba ki kam thombor pyrshah ïa ki kynthei ka nang kiew ha kane ka jylla
shuh shuh ka bjp ka la ong ba ki paidbah ka jylla ki la khmih lynti na ka myntri kam pohiing ka jylla ka n lait na ki kam sniew khamtam jong ki kynthei
ka bjp ka la pynkynmaw ruh ba mynshwa ka kong roshan ka la kular ba n buh ïa ki fast track court ba n ai ka jingbishar ka ba sted bad ka ba hok ïa ki longkmie hynrei ki kam bymman ïa ki kynthei ka la nang jur pynban ha kane ka jylla ka ba long mar khongpong
ka la pynrem ïa ka jingjia shah leh beijot jong ki ar ngut shipara ha garo hills , ka bjp ka la ong ba wat ha ka constituency jong u myntri rangbah ha ampati
ka party ka la pynpaw ïa ka jingsngew lyngngoh kumno u heh pulit u ba dei ba n shah set ha phatok , u la buh pynban ha jaka sah jong ki pulit bad kane ka la buh ïa ka jingkylli
ka bjp ka la kynthoh ruh ïa ka bym ler u myntri rangbah dr.mukul sangma u ba shu lapmiet tang ka leit delhi ha manla ki por katba u m shym la tip pat ïa ka jingioh wanrung jong ki lehnoh assam ha kane ka jylla , ka jingwan buhai shnong jong ki mynder ka ba wanrah ïa ka jingma ïa ki nongshong shnong ka jylla , ka la kynthoh ruh ba u myntri rangbah u m shym la shim khia ïa ka jingma ka ba don ha tmier ïa ka jylla
u bah selukos shadap u lok jong ka kong bahunlang rympei ki ba la shah tait shnong na ka shnong mawrong hadien ka jingshah kynnoh mynshohnoh u la ong ba kaei ka ba la jia ha ka jingim jong u ka long shisha kumba shah thlieh pyrthat bad ka long kum ka aksiden ka ba jia kynsan kynsan , ka ba haduh mynta u m lah ba n mutdur bad ka jabieng jong u ka shu thnam tang ha ki jingpyrkhat khuslai " nga bad ka lok jong nga ngi shu shong pyrkhat khuslai synnia bad sngi ïa kaei ka ba la jia ha ka longing jong ngi " ong u bah shadap u ba dei u trai shnong jong ka mawrong
u la iathuh ba ka jingshahkynnoh menshohnoh jong ka lok jong u ka dei tang ka jingleh donbor jong u rangbah shnong u bah l.syiem u ba dei ruh u tymmen basan
u rangbah shnong ka mawrong nalor ki jingkynnoh menshohnoh ïa ka lok jong nga u la kynnoh ruh ïa nga da ki ba bun ki jingkynnoh sniew ki bym don nongrim ki ba nga m lah ba n pdiang namar wat ka shnong ruh ka tip bad ka la pynshisha bad nga don ki kot ki sla ki ba biang ba n pynshisha ba nga khuid ym kumba la kynnoh , ong biang u bah shadap
IN ka mynsiem ka ba sngewkhia u bah shadap u la ong ba u nud ruh ba n smai hakhmat u briew u blei bad kumjuh ruh ha ka bible ba u m long kumba la kynnoh da ka shnong mawrong , ha ka ba u la iathuh ruh ba ka la don ka jingiakren ba ka ing jong u ka n ïa suk noh bad ka shnong hynrei u rangbah shnong u la thaw daw kumtai
haba kren sha ki nongthoh khubor u bah shadap u la ong ba u la dep ujor ruh da ka fir sha u dc bad pulit ha ka ba la rejistar case da u sp pyrshah ïa ka ka jingshah beh shnongka ing jong u tang na ka daw ka jingkynnoh menshohnoh ïa ka lok jong u ka ba ka shnong trai jong ka ka dei na bhoi rymbong
u la iathuh ruh ba mynta baroh shi ing ki ïa shong ïa sah ha bhoi rymbong ha i ing rit ba don ha ka jaka ka kiaw jong u
hadien ba shah thang ka bus mtc ha ki suba lehnoh gnla ha nengsawakse ka ba don hajan bajengdoba ha north garo hills district ha kane ka sngi balang , u managing director ka mtc u sn marak u la pan jingiada na ka sorkar ba n pahara ïa baroh ki bus mtc ki ba iaid na shillong sha garo hills bad ki ba wan thaiñ garo hills sha shillong
hynnin ka step , ki lehnoh ba la kieng atiar ki la thang dusmon ïa ka bus mtc ( ml - 03 0197 ) hadien ba la pynhiar ïa ki 30 ngut ki nongshong ha nengsawakse hajan bajengdoba ha north garo hills district
ha ka shithi sha ka sorkar lyngba u secretary ka transport ha kane ka sngi palei , u marak u la kyrpad ba n ai bor pahara ïa ki bus mtc ki ba iaid na shillong , tura bad williamnagar
hynne u chairman ka mtc u bah hopeful bamon u la khot ïa ka jingialang kyrkieh bad ki heh jong ka corporation bad la pynrem jur ïa kane ka jingjia
katkum ka kaiphod ba la aiti da ka mtc sha ka sorkar , ka la ong ba ki lehnoh ki la dei ki ba donkti ha lyndet kane ka jingjia ba n thang dusmon ïa ka kali ba n pyni ba ki pyrshah ïa ka sorkar
" ka mar jong ka sorkar ka dei ka mar jong ki paidbah namar ba ka jingthmu ba n pyniaid ïa ki bus , ka long na ka bynta ka jingmyntoi jong ki paidbah
u bah bamon u la ong ba ka jingjia ka m ym tieng ei ei ba n ai ïa ka jingshngaiñ ïa ki paidbah bad ka n bteng ba n shakri ïa ki paidbah da ka ba pyniaid ïa ki bus
u la ong ba ïa mynta , la pynbiang pahara tang ïa ki kali ba iaid mynmiet bad ka sorkar ka n pynbiang bor pahara ïa ki kali ba iaid mynsngi ruh naduh lashai hi ka sngi , la ong u bah bamon
ha kajuh ka por , ka mtc ka la ai fir ha bajendoba police station ha ka jingshah thang ka bus
kum shibynta ba n pynkhlaiñ shuh shuh ïa ka seng ki longkmie ha ri - bhoi district , ka cswo hapoh ka jingialam ka kong christabell wanniang , general secretary , ka la iohlad ba n leit mihkhmat sha ka jingialang ba la pynlong da ka synjuk ki seng longkmie saw shnong ( ssls ) ba kynthup na lumdiengngan , kyrdeng , mawkduk bad wahmyntait
kane ka jingialang ka la long ha ka 29 tarik jymmang 2013 , ha lumdiengngan , ha ka por 1 baje nohphaisngi
la sakhi lang ha katei ka jingialang da ka jingdon ryngkat ki longkmie na katei ka synjuk ba kynthup ïa ka kong orda mary lynshiang , secretary ssls , u bah kobring jyrwa , rangbah shnong ka lumdiengngan , u bah nowel sumer , rangbah shnong wahmyntait , lem bad kiwei kiwei
na ka liang ka kong mercylinda lynshiang , kum ka dkhot katei ka seng longkmie , ka la ong bad ñiewtang ïa baroh ki jingeh ba ki ba kum ki longkmie ki la mad ha ki shnong ki thaw ha kine ki khyndiat snem ba la leit noh
dei halor kane ka bynta ba kum ki longkmie ki la khot ïa ka cswo ba n don ryngkat bad ki , na ka bynta ba n ai jingshai ïa ki mat treikam ka seng bad ba n iasnohkti lang ruh bad kane ka seng ka ba khlaiñ jong ki longkmie ha ka ri lum khasi
kumjuh ruh na ka liang ka cswo , haba ka kong christabell wanniang ka la iohlad ba n kren , nyngkong eh ka la pynshai ïa ki mat treikam jong ka seng bad kum ka seng , ka kwah ba ki longkmie na kane ka synjuk ki n wan ba n snohkti lang noh bad ka cswo nangne shakhmat , na ka bynta ba n ioh ba n trei kham bha ha ka imlang sahlang ka ba bha ha ki shnong ki thaw bad ba n wanrah ruh ka shongsuk shongsaiñ ka ba bha
kumta ki longkmie na katei ka synjuk jong ka ssls , ki la shim rai da kawei ka jingmut ba ki n ai noh ïa ka jingiatreilang bad ka cswo , ha ka ba ki n long noh ki dkhot bapura jong ka cswo nangne shakhmat
ha kane ka jingialang , ki la rai ruh ba ki longkmie na baroh saw tylli ki shnong ki n iasnoh noh bad ka cswo , da ka ba thaw unit thymmai ha la ki shnong
ha ka ba iadei bad kane , na ka liang ki longkmie ki la suit la shor thymmai noh ïa ki saw tylli ki unit , kata ïa lumdiengngan unit , kyrdeng unit , mawkduk unit bad ka wahmyntait unit
la jied ruh ïa ki nongkitkam jong kitei ki unit , ha ka ba la jied shuwa ïa ka lumdiengngan unit bad ka kong liza rynjah ka la shah jied kum ka president , ka kong drimsimai kharumnuid , vice president , ka kong inda kharumnuid , secretary , ka kong mawkisda kharshiing , asst secretary bad ka kong phinda kharumnuid kum ka treasurer
la jied ruh haduh 46 ngut ki dkhot
ha mawkduk unit , la jied president ïa ka kong phroisimai lating , vice president , kong mercylinda lynshiang , secretary , kong syrpailin lating , asst secretary , kong sisphira lynshiang bad ka kong rolina manar kum ka treasurer
la jied ruh haduh 25 ngut ki dkhot
ha kyrdeng unit , la jied president ïa ka kong nibelsi lynshiang vice president , kong aitina kharumnuid secretary , kong streamlet nongrum , asst secretary , kong aibahun kharmalki bad treasurer kong norial kharmalki
la jied ruh haduh 43 ngut ki dkhot
katba ha wahmyntait unit , la jied president ïa ka kong daplin khongsit , vice president , kong jrila lynshiang , secretary , kong balinda lynshiang , asst secretary , kong regina sumer bad treasurer , kong blantina sumer
la jied ruh haduh 20 ngut ki dkhot
nalor kitei ki unit , la suit la shor thymmai ruh sa ka circle ha katei ka thaiñ , ïa ka ba la jer kyrteng ïa ka da ka cswo lumdiengngan circle , ha ka ba ka kong phinda kharumnuid ka la shah jied kum ka president , kong inda kharumnuid kum ka vice president , kong orda mary lynshiang , secretary , kong daplin khongsit kum ka asst secretary bad ka kong dioty lynshiang kum ka treasurer
ki dkhot ec kane ka circle la jied ïa baroh ki president , secretary , vice president , asst secretary bad treasurer , jong ki saw tylli ki unit ki n long ki dkhot ec ba pura jong katei ka circle
katba ki rangbah shnong ki n long ki adviser jong katei ka circle thymmai
la jied shuh shuh ruh sa 10 ngut na kawei ka unit ba ki n long ki dkhot ka ec nalor kitei ki ba la kdew bad baroh ki dkhot na ki unit ki n long ruh ki dkhot jong ka
ïa katei ka circle bad ki unit la pynskhem noh da ka kong christabell wanniang , general secretary ka cswo ha katei kajuh ka sngi
ïa kane ka kyrwoh la ai da ka kong orda mary lynshiang , ka ba la pyniaid ïa ka jingialang ha katei ka sngi
ka kong wansuk myrthong ka ba la lah ba n kiew ha kliar u lum mt everest ka lah ba n shah pynkiew kyrdan assistant sub - inspector ( asi ) na ka kyrdan pulit langrut
ka sorkar ka lah ba n pyrkhat kyrpang ïa ka jingwanrah nam jong ka ïa ka jylla da ka ba pynkup burom bad ba n kyntiew kyrdan syndon kum ka asi ha 1st mlp battalion
ïa mynta ka kong wansuk , ka dei ka pulit langrut ha 1st mlp battalion hynrei naduh ba la jop ba n kiew ïa u lum mount everest , la don ka jingsngew hangne hangtai ha tnad pulit ba ka n sa shah pynkiew kyrdan halor kane ka jingjop jong ka
u myntri rangbah ka jylla u mukul sangma u la ong ba ka sorkar ka n pynkup burom ïa kane ka longkmie ka ba la wanrah burom ïa ka jylla
u la ong kane ka longkmie ka dei ruh ka dkhot jong ka north - east india everest expedition team , ka ba lah ba n kiew ha kliar u lum mt everest
u commandant ka 1st mlp battalion u bah ar mawthoh u la ong ba u dang ap na ka sorkar ba n ai ïa ka jingmynjur ba n kyntiew kyrdan ïa ka kong wansuk sha ka kyrdan assistant sub - inspector
u bah mawthoh u la pynlong ïa ka jingkhawai bam hynne halor kane ka jingwanrah nam ka kong wansuk
ka kong wansuk ka la shah pynkup burom ha u lat ka jylla meghalaya u rs mooshahary hynnin ka sngi bad u la burom ruh ïa ka da ka ba ai ba ka n thung ïa u dieng ' maidenhair ' ha phyllaw ka raj bhavan
une u dieng katkum ka jingong ki stad saiantis u lah ba n im haduh 3000 snem
ka wansuk ka dei ka ba ar na jylla meghalaya ba n kiew ha kliar u lum mt everest
shwa ïa kane , u bah gary jarman lamare u la pyndep ïa ka jingkiew mynshem snem
ka federation of khasi jaintia and garo people ( fkjgp federation of khasi jaintia and garo people ( fkjgp ) hapoh ka jingialam u samla ksanboklang kharshiing , general secretary fkjgp southern riwar zone , bah batyngshaiñ ryngnga president fkjgp southern riwar zone , bah r.l. nongrum president fkjgp sohra circle , bah d. phanbuh president fkjgp laitryngew circle bad samla damil m.bynnud president khasi student union ( ksu ) south khasi hills ( sohra ) ki la ïa kynduh kyrkieh ha ka 6 tarik jylliew 2013 ha saitsohpen hall sohra ha ka ba iadei bad ka jingujor jong u bah stodar dkhar pyrshah ïa u bah khraw iangrai sirdar of mawlong sirdarship , ka ba 24 tarik iaiong 2013
kitei ki nongialam sengbhalang ki la pynrem jur ïa u bah stodar dkhar u ba long ruh u president of meghalaya land owners and cultivators association ( mloca ) halor ka jingpyntieng kohtympan jong u , ïa u bah khraw iangrai , tang na ka daw ka jingkwah jong utei u sirdar ka hima mawlong , ba n bishar bniah ïa ki kot ki sla jong ki bar jylla ki ba shu wan tang ba n bylla shipor hapoh ka hima mawlong ba ki n rung ha ka thup pynrung kyrteng ba n jied ïa ki nongmihkhmat ha ka election ba la dep ( electroral roll )
na ka liang jong kitei ki nongialam sengbhalang ki la pynrem jur ïa u bah stodar dkhar u bym don ka jingkitkhlieh ei ei ïa ka thaiñ bad ka jaidbynriew , ha ka jingshisha u la dei ba n ai ka jingiaroh kum ïa une u khlieh nongsynshar u ba pyrshang ba n iada ïa ka jaidbynriew barit paid jong ngi hynrei u theh umpjah pynban ïa ka mynsiem ieit ri jong utei u sirdar
shuh shuh kitei ki nongialam sengbhalang ki la pynrem jur ruh ïa ka jingshah byrngem jong u rangbah shnong shella ha ki bar jylla tang na ka daw ba u pyrshang ba n khanglad ïa ki bar jylla ba ki n rung kyrteng ha ka electroral roll
kumta ki nongialam ka fkjgp bad ksu ki ba don hapoh ka thaiñ sohra bad shella ki n sa khot noh shen ïa ka jingiakynduh lang jong baroh ki khlieh nongsynshar ki ba don hapoh ka thaiñ sohra bad shella ba n iatai sani halor kane ka phang bad lada i donkam , ba n khot da ka jingialang paidbah ba n iatai madan halor ka jingpyntieng kohtympan bad byrngem ïa ki khlieh nongsynshar ki ba don ka mynsiem ba n iada ïa ka jaidbynriew ) hapoh ka jingialam u samla ksanboklang kharshiing , general secretary fkjgp southern riwar zone , bah batyngshaiñ ryngnga president fkjgp southern riwar zone , bah r.l. nongrum president fkjgp sohra circle , bah d. phanbuh president fkjgp laitryngew circle bad samla damil m.bynnud president khasi student union ( ksu ) south khasi hills ( sohra ) ki la ïa kynduh kyrkieh ha ka 6tarik jylliew 2013 ha saitsohpen hall sohra ha ka ba iadei bad ka jing ujor jong u bah stodar dkhar pyrshah ïa u bah khraw iangrai sirdar of mawlong sirdarship , ka ba 24tarik iaiong 2013
kitei ki nongialam sengbhalang ki la pynrem jur ïa u bah stodar dkhar u ba long ruh u president of meghalaya land owners and cultivators association ( mloca ) halor ka jingpyntieng kohtympan jong u , ïa u bah khraw iangrai , tang na ka daw ka jingkwah jong utei u sirdar ka hima mawlong , ba n bishar bniah ïa ki kot ki sla jong ki bar jylla ki ba shu wan tang ba n bylla shipor hapoh ka hima mawlong ba ki n rung ha ka thup pynrung kyrteng ba n jied ïa ki nongmihkhmat ha ka election ba la dep ( electroral roll )
na ka liang jong kitei ki nongialam sengbhalang ki la pynrem jur ïa u bah stodar dkhar u bym don ka jingkitkhlieh ei ei ïa ka thaiñ bad ka jaidbynriew , ha ka jingshisha u la dei ba n ai ka jingiaroh kum ïa une u khlieh nongsynshar u ba pyrshang ba n iada ïa ka jaidbynriew barit paid jong ngi hynrei u theh umpjah pynban ïa ka mynsiem ieit ri jong utei u sirdar
shuh shuh kitei ki nongialam sengbhalang ki la pynrem jur ruh ïa ka jingshah byrngem jong u rangbah shnong shella ha ki bar jylla tang na ka daw ba u pyrshang ba n khanglad ïa ki bar jylla ba ki n rung kyrteng ha ka electroral roll
kumta ki nongialam ka fkjgp bad ksu ki ba don hapoh ka thaiñ sohra bad shella ki n sa khot noh shen ïa ka jingiakynduh lang jong baroh ki khlieh nongsynshar ki ba don hapoh ka thaiñ sohra bad shella ba n iatai sani halor kane ka phang bad lada i donkam , ba n khot da ka jingialang paidbah ba n iatai madan halor ka jingpyntieng kohtympan bad byrngem ïa ki khlieh nongsynshar ki ba don ka mynsiem ba n iada ïa ka jaidbynriew
ka mawkyrwat presbyterian ka la ioh ing skul thymmai ba la plie da u deputy chief minister u bah rowel lyngdoh
ka mawkyrwat presbyterian school laitlawsang jakrem ka dei kawei na ki skul ka ba la lah ba n kynjoh sha ka secondary school
ha kane ka sngi u bah rowel u la ong ba ka long ka ba burom ïa u kum u mla ba n plie ïa kane ka ing skul thymmai bad u la ong ba kane ka skul balang ka ai ïa ki khynnah ym tang ki jinghikai ba la don lupa ha skul hynrei ka ai jinghikai ruh ïa ki khynnah shaphang ka akor ka burom
na ka liang jong u la iaroh ïa ki nongpyniaid jong katei ka skul namar ka jinglah ka jong ki ba n pynurlong ïa ka jingangnud jong katei ka skul
ha kawei ka liang ruh u la kyntu ruh ïa ki nongpyniaid , ki nonghikai bad ïa ki khynnah skul ba ki n trei shitom ba n wanrah ïa ka jingjop
u bah rowel u la kular ïa katei ka skul ba un iarap katba u lah ha ki jingdonkam jong ka
shuwa ïa kane la ioh ka jingkren na u dc ka south west khasi hills u bah aldous mawlong u la ong ba kane ka jingplie ïa kane ka ing skul ka la long kum shi bynta ha ka jingroi jong kane ka district ba thymmai
mynta ka sngi 10 tylli ki kali private ki la shah daiñ kuna ha ki pulit namar ba ki pynkheiñ ïa ka aiñ ba la buh ba u m shah ba n pynieng kali
ki pulit ki la iathuh ba la ioh bat ïa kitei ki kali ki ba la pynieng beaiñ ha ki thaiñ polo ter ter haduh ha lawmali
kane ka jingpynieng kali ka jong ki ka la pynsahkut lut ïa kiwei ki kali ba n iaid bad la pynwit lut ïa ki lynti iaid jong ki briew ruh
ka khubor pulit la iathuh ruh ba ki la daiñ kuna 500 tynka marwei bad baroh ka la poi haduh 5000 tyngka
ïa kitei ki trai kali la pyllait noh hadien ba ki la dep siew ïa ka kuna
u myntri tnat khlaw ka sorkar jylla , u bah prestone tynsong , u la plie ïa ka jaka thung dieng ka ba thymmai duh ha ka jylla , ha ka ba la plie ha ka shnong rymbai jong ka east jaiñtia hills district , hynnin ka sngi
katei ka dei ka jaka thung dieng , ha ka ba ïa ka diesel , yn lah ba n ioh , da ka ba thung da u dieng , ha ka ba ki symbai jong u dieng , ki n lah ba n kylla sha ka umphniang diesel
la sdang ïa katei ka projek da ka east jaiñtia hills district bio - fuel farmers ' association ( ejhbffa ) , ha ka jingiatreilang bad ka sorkar jylla
la pynlong ïa katei ka jingialang , ha ka iing dorbar jong ka iawpynsin , ha ka shnong rymbai , ha ka ba u myntri ka tnat khlaw , u long u kongsasn bad u ma justine dkhar , parliamentary secretery , u shah khot kongsan ba ar , nalor kiwei de ki heh sorkar
haba kren ha ka jingialang , u bah tynsong , u ong ba ha shwa ba n don jingbuh ïa ki karkhana ha ka jylla , ka don haduh 77 percent ka khlaw , ha ka ba na kitei la pyniaid haduh 72 percent na ki district council , ki syiem , ki doloi bad ki riew shimet
" ka rukom bat khyndew , ka long ka ba don shibun ki jingbym biang bad ka shem shitom ruh ïa ka sorkar , ba ka n tuklar ïa kito ki jaka jong ki riew shimet bad ka mih namar kata ka jingeh , ha ka ba sumar ïa ka mariang " ong u bah tynsong
haba iakren ïa ka east jaiñtia hills , u la pynsngew ba ki briew ha katei ka thaiñ , ki kham ïa bha ïa miat , ha ka ioh ka kot , hynrei , u la ong pat , ba ka long ka ba donkam ba n hikai ïa ki , ba ki n husiar ha ka ba tih ïa ka mei ramew bad ba n iada ïa ka mariang , na bynta ka lashai lashisngi
" ngi m dei ba n klet , ba ngi la buh ïa ka jingma ha ka lashai jong ngi , namar ba ngi la pynjot ïa ka mariang , namar ka jinglalot jong ki " ong shuh shuh u myntri
u myntri u pynsngew ruh ba ka jingthung ïa ki dieng pongamia , ka n iarap shibun ba n nang pynbha ïa ka mariang ha kine ki sngi ba n sa wan
u deputy commissioner , u la pynsngew ba katei ka jingthung ïa ki dieng pongamia , ka n pynlong ba ki briew , ki n kham thanda , na ka jingtih dewiong , hynrei ki n pynleit jingmut ïa ka mariang
la iathuh da u kn kumar principal secretery ka tnat pynroi nongkyndong , ba na ka liang jong ka sorkar , ka n ai 60 percent ka jingbei pisa , nangta sa 25 percent ka ram bad ka ba sah 15 percent ka n dei ka jingbei pisa na u briew shimet
la iathuh ruh da u kumar , ba ïa mynta , yn thung shwa shiphew hajar tylli ki dieng pongamia , ha ka jingheh ka jaka ka ba 250 hectare , ha ka jaka ka ba ha prutsalaroh , jong ka shnong rymbai bad hadien kata , yn sa thung sa sawphew hajar tylli bad ïa ka bynta ka ba lai , yn sa thung ha ka shnong narwan
" haduh u jylliew jong u snem ba n wan , ngi n lah ba n thung shi lak tynrai ki dieng " ong u kumar , ha ka ba u iathuh ba hadien 7 , 8 snem , uwei uwei u dieng , un pynmih 25 haduh 30 kilo u symbai ba n pynmih diesel bad sa kiwei ki ba lah ba n ioh umphniang lem bad ka sboh bad kumjuh ka glycerin ruh
kawei ka longkmie ka ba la tip kyrteng kum ka phlorinda basaiawmoit ka ba shong ba sah ha jaiaw , ka la shah kem ha ki pulit ka lumdiengjri police station hadien ba ka dorbar ka hima mylliem ka la ujor da ka fir pyrshah ïa ka namar ka jingbyrngem byrsit jong ka ba n ot lyngkhot lyngkhai ïa u bah k.langstieh , myntri ka hima mylliem u ba dei peit ïa ka iew duh
hadien ba la ioh ïa ka jingujor na ka dorbar ka hima mylliem ki pulit ki la kem ïa ka kong phlorinda hynrei la pyllait noh ïa ka tang hadien khyndiat kynta namar ba ka la don lypa ka jamin shuwa ba n shah kem ( pre - arrest –bail )
katkum ka jingiathuh u myntri langstieh ka daw ba la mih katei ka jinghuri hura ka dei namar ba ka kong phlorinda ka ba ki ju khot ieit ka kong shim ka la kam trai ïa ka dukan ha motphran ka ba dei jong ka kong trilian lyngdoh
u la ong ruh ba ïa katei ka dukan ka kong shim ka la shim wai na ka kong trilian hynrei hadien pat ka la kam trai pynban , ha ka ba u la ong ruh ba ka kong shim ka m ju siew tang ïa ka baiwai ruh
kumta hadien ba la ioh ïa ka jingujor na ka kong trilian ïa ka jingkam trai jong ka kong shim , la khot dorbar ïa baroh ar liang ba n ïa pynbeit bad ba n wad ïa ki jingshisha , hynrei ynda la khmih bniah la lap ba katei ka dukan ka dei hok jong ka kong trilian ka ba ka kong shim ka ju shong wai
" hadien ba ka dorbar ka la lap ïa ka jingshisha ba ka dei ka jong ka kong trilian , ka dorbar u syiem ka hima mylliem u la ai bor ha u oc ka thanad iewduh ba n khang tala ïa katei ka dukan " ong u myntri langstieh ha ka ba u la iathuh ruh ka kong shim ka ialeh pyrshah pynban ïa ki pulit syiem
ki pulit syiem ki la pyntip biang sha ka dorbar u syiem ïa katei ka jingleh pyrshah jong ka kong shim ïa ki , kumta ka dorbar ka la khot biang ba n ïa kren hadien ba la ioh ïa ka jingthoh na ka ksu jaiaw ba n khot ïa ka jingiakren
hynrei ha katei ka jingiakren ka ba la khot ruh la pynshisha biang ba katei ka dukan ka dei jong ka kong trilian
" ka la mih jyndat na ing dorbar bad katei ka ka kong shim ka la byrngem pynban ba n ot lyngkhot lyngkhai ïa nga " iathuh u myntri incharge ka iewduh bad u la ong ruh ba ka la ong ba ngi n sa ïa peit kai ïa u myntri langstieh
namar ka jingshah byrngem ka dorbar mylliem ha ryngkat u syiem bad ki myntri , ki la ujor da ka fir pyrshah ïa katei ka briew ha ka 24 tarik u bnai ba la dep ha ka ba la kem ïa ka hynrei ka ioh jamin lypa shuwa ba n shah kem kumta la pyllait noh ïa ka
kumjuh ruh na ka liang jong ki myntri ka hima mylliem ki ba la pynkup bor da ka dorbar mylliem ha ryngkat ka jingsynranlang jong ka kong christable wanniang cswo mynta ka sngi ki la leit mih biang sha lumdiengjri police station bad katei ka kam ka dang sah ha kti ka jingtohkit ki pulit
" ha ka sngi ba la khot ba n bishar bniah ïa katei ka kam shuwa ba n ujor fir , la ïa don lang ki dkhot ka ksu , jaiaw , cswo , ryngkat bad ki ar liang mamla kata ka kong trilian bad ka kong phlorinda
ka upper shillong sports , social cultural association ka ai khublei kyrpang ïa ka kynhun ialehkai under 15 jong ka jylla ki ba la wanrah ïa ka nam bad ka burom ka ba khraw eh lyngba ka jingjop jong ki ha ka coca cola cup 2013 jong ka national under 15 sub junior football tournament ka ba dang dep shen ha mumbai
ka jingkhublei ka leit kyrpang ruh sha ki lai ngut ki khynnah na upper shillong ki ba kynthup ïa u bah donald thangkhiew , maitshaphrang khongjee bad u baniengskhem nongrum , ki ba la wanrah nam ïa ka thaiñ upper shillong hi baroh kawei
ha kajuh ka por ka jingkhublei ba kham kyrpang ka leit ruh sha ka meghalaya football players association ka ba la ai rynsan ïa kine ki khynnah ba ki n ioh ba n pyni ïa la ki jong ki sap bad ba n shah jied ba n mihkhmat ïa la ka jong ka jylla
khatduh eh ka seng ka kyrkhu kyrdoh kumjuh ruh ka kyntu kynpham ïa ki khynnah baroh ba ki n nang trei shitom shuh shuh bad ba ki n nang wanrah jingjop ha ki sngi ki ba n dang wan
ka ksu laban circle ka la pynkup burom ïa kong wansuk myrthong ka ba lah wanrah ka burom ym tang ïa ka iing ka shnong ka thaw hynrei ïa ka ri bad ka jait bynriew hi da ka ba lah ba n kiew shaduh u kliar lum makashang ( mount everest ) u lum u ba jrong tam ha pyrthei .
ïa kane ka jingpynkup burom , la pynlong hynne ha laban police station kum ka jingsngew sarong ïa kane ka thei jong ka jaitbynriew .
" ka seng ka sngew sarong ïa ka kong wansuk myrthong bad ka n long kum ka nuksa ba n ai mynsiem ruh ïa kiwei ruh ki khun samla ba ki n trei shitom naduh mynsiem ha kano kano ka kam ka ba ki thmu ba n leh bad pyndep khnang ba n poi sha ka thong jong ka jingjop .
ka seng ka kitbok kitrwiang ïa ka kong wansuk ba ka n nang don ha ka met ka ba shait ka ba khlaiñ bad nang lah ba n trei shitom ha kino kino ki bynta ba lah bynshet ha i
ha kawei pat ka liang ka seng ka sngew bynniaw ïa ka jingbym shim khia ka sorkar ba n pdiang burom ïa ka jingjop bad ka burom ka ba i la wanrah lyngba ki jingeh ka ba ka iakynduh .
ka kyrdan ka ba ka dang shu ioh na ka police department kum ka asst sub - inspector ka m pat kot satia khyndiat ruh bad ka jingtrei shitom ka jong ka ha ka ba n wanrah burom ïa ka jylla .
namar ka jingbymlah jong u myntri ka sorkar jylla ba dei peit ïa ka sport and youth affair ba n plie ïa ka youth centre ha sohra u mla mdc ka sohra konstitwensi u m banse da lade hi ba n plie ïa katei ka youth centre
ka youth centre ka ba la plie ha st. john bosco sohra ka dei ka shlem ba n ai jingtip ïa ki samla ka thaiñ sohra ha ki jingpule jong ki , bad ka ba lah ba n batai ïa ki katkum ka jinglah jong ki ha kano ka jait laiñ ba ki n pule
haba kren kum u kongsan ha katei ka sngi u bah titos chyne u la ong ba ka jingthmu jong ka jingplie ïa katei ka tnad hikai ka dei ba n lam lynti ïa ki khynnah pule ba ki n jied ïa ki laiñ pule jong ki ka dei ka lawei na ka bynta jong ki namar ba bunsien ki la pyrkhat beit ba ka tnad pule ka ba ki briew ki kham ïa beh ka dei ka ba kordor hynrei lyngba kane ki ioh jingtip ba katkum ka jinglah jong ki ki lah ba n jied bad ba n sngewthuh ïa ka jngpule ba ki sngewlah ha lade hi
ka jingialehkai jong ka u-19 shillong premier league football tournament 2013 ka n sdang lashai ka sngi ha ka por 4 baje janmiet ha jn sports complex , polo
ha kane ka sngisdang , ka royal wahingdoh fc ka n ïa aireng pyrshah ïa ka langsning fc
lah ba n kdew ba kine ki kynhun ki dei ki ba la paw bha ha ki jingialehkai hapoh ka jylla bad ki ba la shim bynta ha ki bun ki lympung ialehkai ka jylla
ha kajuh ka por na ka liang ka ssa , ka la pyntip ba ïa ki tiket yn die ha ka dor 20 na bynta ka open gallery , 30 na bynta ka cover gallery bad 50 ïa ka cover gallery ka ba don shuki
ïa ki tiket lah ba n ioh na ka jaka die tiket ha ground no - 1 bad na ka gate ba n rung na sawfurlong bad la pyntip ba ka n ym die tiket hakhmat madan gate jn stadium
ka tiket ba kyrpang ha ka dor 500 ka dei na bynta baroh ki lympung ialehkai ka ssa mynta u snem
ka hynñiewtrep combine sports club ka la shah rem noh toin hakhmat ka promising sports club hadien ba la shah thep ar kol ha ka jingiakhun hynne ka sngi ba n iaknieh ïa ka nam lahduh ha ka 1st open to all football tournament 2013 ka ba la pynlong da ka kyntiew youth and cultural club ha madan ia lehkai malki hynne ka sngi thohdieng
u kordor marweiñ jong ka promising u la pynjem ïa ka hynniewtrep hadien ba u la ioh ba n thep haduh ar kol ha kane ka jingialehkai
u la shah jied ruh kum u top scorer ha kane ka lympung ialehkai
u kordor u la thep ïa ka kol ba nyngkong ha ka 18 da ka khlieh ïa ka bol bad sa kawei pat ha ka 21
ki ar kol u kordor ki la pynliem syndon ïa ka hynñiewtrep
u rangbah shnong ka malki u bah oflyn dohling u la sam ïa ki khusnam sha ka kynhun lahduh ba la don lang u president ka kick boxing washu u bah danny rani ki riew rangbah bad ki nongkitkam ka klob
kumba 20 snem mynhswa ka long tang ka jingialehkai sngewbha ba n pynbang ja bad pynkhlaiñ ïa ka met hynrei ka phutbol ka la kiew stet ha ka jylla bad ha ka ri khasi jaiñtia , la ong u bah oflyn
ka promising ka ba long ka kynhun lahduh ka la ioh ïa ka song pisa ka ba 20 hajar lem bad ka trophy bad ka hynñiewtrep combine ka ba wan ba ar ka la ioh rah ïa ka song pisa ka ba 10 hajar lem bad ka trophy
ka nam u top scorer la rah da u kordor marweiñ na ka promising u ba la thep 6 kol , ka best player ka leit sha u victor bey , ïa ka nam best goal keeper la rah da u galandy kharbuli ( kynton - u - mon ) bad decipline team la rah da ka kynton-u-mon na nongkrem
ka meghalaya aids control society ( macs ) ka n pynlong ïa ka meghalaya icon iv ha east jaiñtia hills district khliehriat , ha west jaiñtia hills , jowai , ri bhoi district umsning , west garo hills , tura , east garo hills , williamnagar , south west khasi hills , mawkyrwat bad east khasi hills , shillong
kumta kino kino ki ba kwah ba n iashim bynta ki lah ba n rejister ïa lade da ka ba phun jingtip bniah ha une u no 8575417063
kum shi bynta ba n iasnoh kti lang ha ka ba pynneh pynsah ïa ka mariang sawdong sawkun , ryngkat bad ka pyrthei shityllup , ka jingiaseng samla balang presbyterian sawmer ka la pynlong ka prokram thung dieng , mynha ka 5 tarik ka ba dei ka sngi world environment day , ha jaka jong ka balang ha khlieh shnong dong parmaw .
ha katei ka sngi la ïa don ryngkat u asst. rangbah shnong u bah r.nongbet , u rangbah dong ka dong sawmer shiteng bah k.lyndem , ki rangbah balang , ki longkpa lem bad ki dkhot ka jingiaseng kynthei bad shynrang , ki ba la ïa mih shitrhem bad ryntieh .
ha shuwa ba n thung dieng , la ialam bad kren lyngkot na u chairman jingiaseng samla , bah tanbok surong kumjuh na u asst. rangbah shnong r.nongbet .
ka jingiaseng samla ka phah ruh ka jingai khublei ba kyrpang sha ka social forestry ba don ha sawmer shiteng ïa ka jingai sngewbha tynrai dieng ki ba la thung ha katei ka sngi , ong ka kyrwoh na u banlamlynti nongbet secretary jsbps .
ka khasi students ' union ( ksu ) ha kane ka sngi thohdieng ka la dawa na u lat ka jylla u ranjit shekhar mooshahary ba n bthah ïa ka sorkar jylla ba n thung ïa ka kynhun tohkit ba n wad ïa ka jingshisha jong baroh ki university ki ba don ha kane ka jylla .
ka ksu ka la iakynduh hynne ïa u lat ka jylla ryngkat bad ki samla pule jong ka cmj university ha raj bhavan .
la donkam ba n bishar bniah ïa ki skulbah bym dei sorkar ki ba don ha kane ka jylla ka long ka ba donkam khnang ba n tehlakam ïa ka jingpyniaid bymman .
u president ka ksu u samla daniel khyriem u la ong ba la kyntu ïa u lat ba n bthah ïa ka sorkar jylla halor ka jingdonkam ba n pynlong ïa ka jingtohkit ïa baroh ki university ki ba don ha kane ka jylla .
halor kane , na ka liang u lat u la pynthikna ba un peit ïa ki ba donkam baroh bad kular ba un bishar bniah ba n iarap ïa ki samla ka cmj university .
u samla daniel u la ong ba ka jingmih ka kynrum kynram ha ka cmj university ka la wanrah ïa ka jingjah burom ïa ka jylla meghalaya ka ba la ju tip kum ka jaka pule jong ka north east .
" ka jingshaniah ki paidbah ha ki skulbah ha kane ka jylla meghalaya ka la duh noh " , la ong u president ka ksu .
u la ong ruh ba ka seng ka m kwah ba n mih shuh shuh ki cmj university ha kane ka jylla bad ka sorkar jylla ka dei ba n leh da ka ba tyngeh .
ha kane ka sngi balang , u director ka higher and technical education ( dhte ) u la dep bthah ïa ki samla pule ka cmj university ba n pynbiang ïa ki jingdonkam jong ki sha ka ophis u dhte ha additional secretariat naduh 7 tarik haduh 17 tarik jylliew na ka bynta ba n iarap ïa ki ba n pynwad klas .
u lat ka jylla u rs mooshahary u la ong ba dei ba n beh kam ïa u heh pulit ka jylla u nurul islam u ba la donkti ha ka kam batbor ïa ki shipara ha ka ba u la kynthoh ruh ba utei u briew u m dei ba n don bynta eiei ha ka tnad pulit
u islam u ba la shah kem ha ka 1 tarik u jylliew u la don ha ampati police station , namar ka jingshah kynnoh ba u la donkti ha ka jingbatbor ïa ki shipara ha ka ba ha ka sngi ka ba bud utei u heh pulit u la lait phet na kti ki pulit
ha ka sngi ka ba ar ka iing bishar ka la ai ïa ka rai ba ym lah ba n jamin ïa utei u heh pulit u ba la donkti ha katei ka kam
u islam u la batbor ïa ka khynnah ka ba dang 14 snem ka rta hapoh ka thanad pulit ha u lber 13 tarik da ka ba pynap pistol ïa ka bad u la leh ruh ïa katei ka kam ha ka ing sah jong ka hi da ka ba pynma ruh ba lada ki iathuh briew un pyndep syndon ïa ki
u lat u la pynpaw ruh ïa ka jingsngewkhia ïa ka jingkynrei jong ki kam lehbor bad batbor ha kane ka jyLla katba nangmih ki sngi ka ba bym pat ju jia ha ki sngi ki jinglong khynnah jong u bad ha ki por ba u dang leit pule
u la iathuh ruh ba ki ba kum kitei ki jingjia la ju iohi manla ka sngi
katkum ka jingtip ba la iohlum u islam u don haduh ar tylli ki jaka sah ba pura jong u katkum ki kot ki sla ba la paw kawei ha ka shnong mahamayachar ka ba hap hapoh south salmara police station ha dhubri district bad kawei pat ha ka shnong gaibanda ka ba hap hapoh lakhipur police station ha goalpara district , assam
